d (da') m.dh Xarafka afaraad ee xurufta soomaaliga, ahna shibbane. ld deel (2).

da'¹ m.dh 1. ld da'aad. Inta sano, bilo, maalmo iwm ee nafley jirto laga bilaabo maalintii uu dhashay; cumri. 2. D. ah: qof sanado badan jira; duq. 3. Dad hal casri wada nool. 

da'² f.mg1 (-'ay, -'day; -di'i) 1. Roob cirka ka imaansho. 2. Hoore, si dhibic dhibic ah u daadasho. 

daa f.g2 (dayay, deysay; deyn) 1. Wax xannibnaa faraha ka qaadid. 2. Hawl la hayay faraha ka qaadid. 3. Wax la caadaystay joojin. Tus. “Waxaa fiican inaad sigaarka dayso”. 

da'aa m.l (c.cimi.) Sida cilmiga cimiladu uu sheegayo, waa biyaha qaabkoodu dareere ama adagyahay, oo dhulka uga yimaada xagga gibilka. 

da'aad m.dh ld da'¹ (1).

daab¹ m.l (-bab, m.l) Qori ama bir la qabsado oo ku rakiban qalab goynta, jebinta, qodidda iwm loo adeegsado. 

daab² m.dh 1. Cudur leh shuban oo ku dhaca dhasha xoolaha markay dambar badan nuugaan. 2. ld doog². 

daab³ f.g1 (-bay, -btay) Qalab goynta, jebinta, qodidda iwm loo adeegsado, qori ama bir la qabsado ku rakibid. 

daabac¹ m.l 1. Duub dun ah oo maryaha lagu xardho. 2. Dhar dun lagu xardhay. 3. (-cyo, m.dh) Meesha ay iska galaan daabka iyo birta toorreyda. 4. ld daabicid.

daabac² f.g1 (-cay, -cday; -bici) 1. Xarar ku qurxin dhar iyadoo la adeegsanayo dun midabyo leh ama rinjii. 2. Qoraallo madbacadayn. 

daabacaad m.dh 1. Gelinta qoraal madbacad la geliyo. 2. Qoraal inta hal mar la daabaco. ld daabicid.

daabacan f.mg4 (-cnaa, -cnayd) 1. Maro, wax dabac lagu qurxiyay ahaansho. 2. Qoraal, wax la madbacadeeyay ahaansho. 

daabacnaan m.f.dh eeg daabacan. ld daabacnaansho.

daabacnaansho m.l/dh ld daabacnaan.

daabad m.l Ninka tababbarka bilowga ah qaatay xagga ugaadhsiga, welise aan heer fiican gaarin. 

daabakhaad m.dh 1. ld daabaqaad. Calaamad, summad, lagu dhigo neef iib u jooga. 2. Tartamidda cayaar turub laba dhinac oo iska soo horjeedaa ay u tartamaan foorooyin ay kala qabaan, in ay qolo keliya wareegto. 

daaban f.mg4 (-bnaa, -bnayd) Wax la daabay ahaansho; wax daab loo yeelay ahaansho. 

daabaqaad m.dh ld daabakhaad (1).

daabasho m.f.dh eeg daabo. 

daabax¹ m.l 1. D. ah: neef xoolo ah oo qalliin ku habboon. 2. D. ah: hilib aan tamooti ahayn. 3. ld daabaxid. ld dabaax¹, dabax¹, dibaax, dubaax.

daabax² f.g1 (-xay, -xday) Neef xoolo ah gawricid. ld dabaax², dabax².

daabaxid m.f.dh ld daabax¹ (3), daabixid, dabaax¹, dabaaxid, dabxid.

daabbad m.dh (-do, m.l) 1. Neef xoolo ah oo la rarto ama la fuulo. 2. Nafley weyn oo la rumeysanyahay inay badda ku jirto, balse aan weligeed la arag. 

daabbadqaad m.dh Nafley weyn oo badda ku nool. 

daabbul f.g1 (-ulay, -ushay) Dad, xoolo, alaab iwm oo badan si degdeg ah u daadgurayn.

daabbulad m.dh (-do, m.l) Xirmo ka kooban boqol marduuf oo jaad ah. ld daabbule.

daabbule m.l ld daabbulad.

daabbulid m.f.dh eeg daabbul. 

daabdulle m.l Bir dhuuban oo koorta ilaheeda lagu dalooliyo. 

daabece m.l (-cayaal, m.l/dh) 1. Qof qoraallo madbaceeya. 2. Qof dharka daabaca. 

daabicid m.f.dh eeg daabac². ld daabac¹ (4), daabacaad.

daabid m.f.dh eeg daab³. 

daabixid m.dh ld daabaxid.

daabnaan m.f.dh eeg daaban. ld daabnaansho.

daabnaansho m.l/dh ld daabnaan.

daabo f.g/mg3 (-btay, -batay) 1. (f.g) Qalab daab u samaysasho. 2. (f.mg) Ku dhicid daab (dhasha xoolaha). Tus. “Waxartu waa daabatay”. 

daabul f.g1 (-ulay, -ushay) Xoolo koox-koox u socda si degdeg ah u rarid. 

daabulid m.f.dh eeg daabul. 

daac¹ m.dh Qabatoon; macaluul; diihaal. 

daac² f.g/mg1 (-cay, -cday) 1. (f.g) Neef caloosha ka timaadda oo dhawaaq leh, afka ka sii deyn. 2. (f.mg) Nafley caatoobid. ld daaco².

daacad m.dh Qof niyad samida ama mukhlisnimada uu muujinayo ay ka dhabtahay. 

daacadnimo m.dh Daacad ahaansho. 

daacadxumo m.dh Daacadnimo la'aan. 

daacaqurmid m.f.dh eeg daacaqurun². ld dacwashiirid.

daacaqurun¹ m.l Daaco ur qurmoon oo ka timaadda calool cunto kala duwan qaadatay. ld dacwashiir¹.

daacaqurun² f.mg1 (-rmay, -rantay; -rmi) Qof, cunto uu cunay ku bukooday oo naqas qurmoon bixinaya noqosho. ld dacawashiir².

daacasho m.dh ld daacid.

daaci¹ m.l.kh D. ah: neef aad caato u ah. 

daaci² f.g/mg2 (-iyay, -isay) 1. (f.g) In weyn oo wax hoore ah shubid. 2. (f.mg) Fatihid (webi). 

daacid m.f.dh eeg daac². ld daacasho.

daacin m.f.dh eeg daaci². 

daaco¹ m.dh (-ooyin, m.l) 1. Neef dhawaaq leh, caloosha ka timaadda oo afka ka soo baxda. 2. Dhul godan oo aan dhir lahayn. 

daaco² f.mg3 (-cday, -catay) ld daac².

daacuf m.dh Timo ama dhogor dheer, si xun u baxay ama aan la habeyn. 

daacufle m.l Qof ama neef daacuf ah. 

daacuun¹ m.l Cudur calooleed aad halis u ah, dhaqso u faafa oo leh shuban badan oo biyo ah. ld daacuun-calooleed, daacuuncaloolo.

daacuun² m.l (daaw.) Cudur muddo gaaban oo la is qaadsiiyo oo ku dhaca xiidmaha waxaana keena baktiiriyada “vibrio cholerae”. Astaamaha: matag badan, shuban biyha bariiska u eg, jirka oo biyuhu ka dhammaadaan; cudurka waxaa laga qaadaa cunto ama biyo aan nadiif ahayn oo u gaadhay saxaro qof qaba cudurkaas. 

daacuun-calooleed m.l ld daacuun¹.

daacuuncaloolo m.l ld daacuun¹.

daacwashiir¹ m.l Daacaqurun. 

daacwashiir² f.mg1 (-ray, -rtay) Daacaqurmid. 

daacwashiirid m.f.dh eeg daacwashiir². 

daad¹ m.l (-dad, m.l) 1. Biyo xoog leh oo faafa oo ka yimaadda roob da'ay ama webi fatahay. 2. Qaybta roobka ka mid ah oo ugu dambaysti gaarta duruuraha. 

daad² m.l (-dad, m.l) (juqr.) Biyo si kedis ah oo dar-dar ah u shubma ee uu gaar ahaan keeno roobka weyn ee ka da'a waadiyada meelaha lamadegaan-u-ekeyaasha ah. 

daad³ f.mg1 (-day, -dday) Biyo badan oo ka yimid roob da'ay ama webi fatahay faafid. 

daadad m.l ld daadasho.

daadasho m.f.dh eeg daado. ld daadad.

daaddah m.dh Eray carruurta yaryar lagu yiraahdo kolka gacnaha la hayo oo socodka la barayo. 

daaddeg¹ m.l (-gyo, m.dh) Meel taag ah gollaheeda. 

daaddeg² m.l (-gyo, m.dh) (juqr.) Qayb ka mid ah webiga oo socoshada biyaheedu ay ka dheerayso socoshada caadiga ah ee biyaha. Waxa laga yaabaa inay sababto tiirada oo janjeerkeedu si kedis ah kor ugu kaco, ama adkaysiga dhadhaabaha biyuhu dul marayaan oo aan isla ekayn. 

daaddeg³ f.mg1 (-gay, -gtay) Ka d.: meel taag ah hoos uga dhaadhicid. 

daaddegid m.f.dh eeg daaddeg³. 

daaddihi f.g2 (-iyay, -isay) 1. Ilmo yar socod barid. 2. Wax si tartiib ah u wadid. 

daaddihin m.f.dh eeg daaddihi. 

daadduf¹ m.l ld daaduf¹.

daadduf² f.mg1 (-fay, -ftay) ld daaduf².

daaddufid m.dh ld daadufid.

daadduumi f.g2 (-iyay, -isay) Feer, laad iwm cid dhulka la dhigid. ld daadduunsii, daanduumi, daanduunsii.

daadduumid m.f.dh eeg daadduun². ld daanduumid.

daadduumin m.f.dh eeg daadduumi. ld daadduunsiin, daanduumin, daanduunsiin.

daadduun¹ m.l Qof cayrnimo awgeed la bayhoofay. ld daanduun¹.

daadduun² f.mg1 (-umay, -untay; -umi) Cayrnimo darteed la bayhoofid. ld daanduun².

daadduunshe m.l (-shayaal, m.l/dh) Budh weyn oo lagu dagaalamo. ld daanduunshe.

daadduunsii f.g2 (-iiyay, -iisay) ld daadduumi.

daadduunsiin m.dh ld daadduumin.

daadgurayn m.f.dh eeg daadguree.

daadguree f.g2 (-reeyay, -raysay) 1. Waxbadan meel si degdeg ah uga qaadid. 2. Wax iyadoo meel kale la geynayo halis kabadbaadin.

daadi f.g2 (-iyay, -isay) Wax meel ay ku jireenka geddin.

daadid m.f.dh eeg daad².

daadin m.f.dh eeg daadi. ld daadis.

daadis m.l ld daadin.

daado f.mg3 (-aatay, -aadatay) 1. Wax meel ku jiray qubasho. 2. Qosol la d.: ilaa laga ilmeeyay qoslid (dad badan).

daadsan f.mg4 (-naa, -nayd) Wax la daadiyay ahaansho.

daadsanaan m.f.dh eeg daadsan. ld daadsanaansho.

daadsanaansho m.l/dh ld daadsanaan.

daaduf¹ m.l (-fyo, m.dh) Qof shaqsiyaddiisu liidato oo cayr ah. ld daadduf¹.

daaduf² f.mg1 (-fay, -ftay) Qof cayrnimo darteed la carcaraafid. ld daadduf².

daadufid m.f.dh eeg daaduf². ld daaddufid.

daadxoor m.l/dh 1. Xumbo saaruq wadata ooka samaysanta xawliga biyaha, siiba daadadka. 2. Saaruqda daadadka ka harta.

daaf m.dh (-fo, m.l) Doc; dinac; hareer.

dąaf¹ m.l Xanuun indhaha ku dhaca; bakooro.

dąaf² m.l (daaw.) Halamacoodka xuubka isha iyo baalasha kaasoo gaduuta oo barara soona daaya biyo ama malax.

dąaf³ f.mg1 (-fay, -ftay) Daaf ku dhicid.

daafac¹ m.l ld daaficid.

daafac² f.g1 (-cay, -cday; -fici) Wax iska celin ama cid kale ka celin. ld difaac².

daafacaad m.dh Ka hortagidda laga hortago halis cid ku soo fool leh.

daafad m.dh (fiis.) Daafad xariiqeed (p) ee walax waa taranta cufkeeda (m) iyo keynaanka (v) ee walaxda. Daafaddu waa xaddi leeb oo u jeeda dhanka jihada keynaanka.

daafad-xagleed m.l (fiis.) Summad L. Taranta keynaanka xagleed ee walaxda (w) iyo wahsiga maroojiskeeda. Tus. “L = Iw”

daafi m.dh Nooc ka mid ah badarka oo aad u yaryar, canjeeladana laga sameeyo.

daaficid m.f.dh eeg daafac². ld daafac¹, difaac¹, difaacid.

dąafid m.f.dh eeg dąaf³.

daafkaddeeg¹ m.l.kh 1. D. ah: qof xoolo lahaa oo cayroobay. 2. ld daafkaddeegid. 

daafkaddeeg² f.mg1 (-gay, -gtay) Cayroobid qof xoolo lahaa.

daafkaddeegid m.f.dh eeg daafkaddeeg². ld daafkaddeeg¹ (2).

daah¹ m.l 1. Dibdhac; raagis; dubudhac. 2. ld daahid.

dąah¹ m.l (-hyo, m.dh) Ilixir laga sameeyay dhar ama shiraac ama wax kale oo lagu xiro albaabbada iyo khalfadaha iwm ama qolalka lagu kala gooyo.

daah² m.l (-hyo, m.dh) (riw.) D. masraxiyeed: ilxir loo adeegsado goobta masraxiyadda.

dąah² f.g1 (-hay, -hday) Ilixir u yeelid.

daah³ f.mg1 (-hay, -hday) 1. Raagid; dib u dhicid. 2. Ka soo d.: madaxqaad; cudur ka kicid; diif cudur ka muuqato.

dąahan f.mg4 (-hnaa, -hnayd) Wax ilixir loo yeelay ahaansho; daah lahaansho.

dąahasho m.f.dh eeg dąaho.

daahi f.g2 (-iyay, -isay) Cid ama wax kale meel ay waqti xaddidan tegi lahayd dib uga dhacsiin.

daahid m.f.dh eeg daah³. ld daah¹ (2).

dąahid m.f.dh eeg dąah².

daahiil¹ m.l ld diihaal¹.

daahiil² f.mg1 (-ilay, -ishay) ld diihaal².

daahiilid m.dh ld diihaalid.

daahin m.f.dh eeg daahi.

daahir¹ m.l 1. (dii.) Aan najaso lahayn; nadiif. 2. Sida muuqata ama muqaalka guud.

daahir² f.mg1 (-ray, -rtay) (dii.) Soo ifbixid; soo bixid. Tus. “Nebi Maxamed (s.c.s) wuxuu soo daahiray muddo laga joogo 14 qarni iyo hodhodho”.

daahiri f.g2 (-iyay, -isay) 1. (dii.) Wax nijaaso ka bi'in. 2. Wax, wax muuqda oo bayaan ah ka dhigid.

daahirid m.f.dh eeg daahir².

daahirin m.f.dh eeg daahiri.

daahirnimo m.dh (dii.) Daahir ahaansho; nadiifnimo.

dąahiro m.dh Nicmo iyo khayr aad u badan

daahiyad m.dh 1. Dhibaato waxyeello weyn leh; masiibo; belo. 2. Qof aad u caqli badan oo iloodi ah.

dąahnaan m.f.dh eeg dąahan. ld dąahnaansho.

dąahnaansho m.l/dh ld dąahnaan.

dąaho f.g3 (-hday, -hatay) Ilixir u yeelasho.

daahsad m.l ld daahsasho.

daahsan f.mg4 (-naa, -nayd) Wax daahay ahaansho.

daahsanaan m.f.dh eeg daahsan. ld daahsanaansho.

daahsanaansho m.l/dh ld daahsanaan.

daahsasho m.f.dh eeg daahso. ld daahsad, daahsi.

daahsi m.l ld daahsasho.

daahso f.g3 (-saday, -satay) Qof ama wax la sugayay raagsasho. 

daa'imi f.g2 (-iyay, -isay) Fal samayntiisa joogtayn. ld daayimi.

daa'imid m.f.dh eeg daa'in. ld daayimid.

daa'imin m.f.dh eeg daa'imi. ld daa'imis, daayimin, daayimis.

daa'imis m.l ld daa'imin.

daa'imo m.dh Ilmo yar oo aabbihiis dhintay; agoon. 

daa'in¹ m.l Sifo Eebbe oo tilmaamayso suulid la'aantiisa. ld daayin¹.

daa'in² f.mg1 (-imay, -intay; -imi) Fal samayntiisa joogtaysasho; ku waarid. ld daayin².

daa'iro m.dh Ayaan cidiba mar hesho. 

daaji f.g/lg2 (-iyay, -isay) 1. (f.g) U muujin kalsooni iyo debecsanaan qof dhagar lala maagganyahay. Tus. “Dambiililhii mudda dheer waa la daajiyay dabadeese waa la qabtay”.  2. (f.lg) Xoolo meel daaq leh soofin. ld daaqsii.

daajin m.f.dh eeg daaji. ld daajis, daaqsiin, daaqsiis.

daajis m.l ld daajin. 

daakir f.mg1 (-ray, -rtay) Arooryo hore addimid. 

daakiraad m.dh 1. Addinka iyo ducooyinka la akhriyo arooryada hore. 2. Waqtiga addinka arooryada hore. 

daakirid m.f.dh eeg daakir. 

daal m.l 1. Nooc digirta ka mid ah, iniino yaryar oo qaab wareegsan leh oo la cuno. 2. Cad dhalo ah oo wixii lagu fiiriyo muukaalqooda weynaysa. 

dąal¹ m.l Culayska iyo jiirago'a oogada ku dhaca kolka socod dheer ama hawl adag la qabto; noog. 

dąal² m.l (daaw.) Noog xagga jirka iyo maskaxda oo ka yimid hawl adag ama muddo dheer socotay. D.ka muruqyada waxaa keena walax aan waxtar jirka u lahayn oo ka yimaada metaboliisimka oo ku urura muruqa kana farabata shaqada dhiigga oo dibedda jirka uga saara. Nafaqo xumo ama cudur waxay qofka u keeni karaan d. dheeraad ah. 

dąal³ f.mg1 (-aąlay, -aąshay) Socod dheer ama hawl adag oo la qabtay awgeed, culays iyo jiirago' oogada ka dareemid. 

daalac¹ m.l Wax dheeraad ah oo cid loo raacdo. 

daalac² f.mg1 (-cay, -cday; -lici) Dayax ama qorrax soo muuqasho. 

daalacan m.dh Waqti wixii la sheegaa ay shaac baxaan oo aanay qarsoomin. 

daalacasho m.f.dh eeg daalaco. 

daalaco f.g3 (-cday, -catay) Si xasilloon wax u akhrisasho. 

daalalli m.dh 1. Waaxda saddexaad ee degmooyinka xiddigaha, xilliga dayrta. 2. Roobka xilliga dayrta da'a. 3. Raar meydka looga sameeyo geedaha korkooda. 

daalan m.l ld daallan.

dąalan m.l ld dąallan.

daaldhe m.l Doqon. 

daali f.g2 (-iyay, -isay) 1. Qof ama nafley noog ku ridid. 2. Qof wax uu u baahanyahay u raadin. 

daalib¹ m.l 1. Qof wax doonaya. 2. Qof wax baranaya. 

daalib² f.g1 (-bay, -btay) Wax doonid ama raadin. 

daalibid m.f.dh eeg daalib². 

daalici f.g2 (-iyay, -isay) Wax muujin; wax kor u soo bixin. 

daalicid m.f.dh eeg daalac². ld daalac¹ (2).

daalicin m.f.dh eeg daalici. 

daalid m.f.dh eeg dąal². ld daalis.

daalin m.f.dh eeg daali. 

daalis m.dh ld daalid.

daallan m.l Cunno macmacaan oo jaadad badan ah oo cunnada weyn dabadeed la cuno. ld daalan.

dąallan f.mg4 (-naa, -nayd) Wax noog hayo ahaansho. ld dąalan.

daalli m.dh Oori; haweeney. 

daallin m.l (-immo/-imiin, m.dh) Qof dulmi badan. 

daallinnimo m.dh Daallin ahaansho. 

daaltir f.g1 (-ray, -rtay) Wax daal hayo nasin (nafley). 

daaltirad m.l ld daaltirasho.

daaltirasho m.f.dh eeg daaltiro. ld daaltirad.

daaltirid m.f.dh eeg daaltir. 

daaltiro f.mg3 (-rtay, -ratay) Cid daal hayay si uu uga ba'o; nasasho. 

daamad m.dh Cayaar shaxda u eg oo lagu dulcayaaro loox afar gees ah oo leh cadad midabaysan. 

daamir m.l Walax layiig dhegdheg ah, madow, oo jidadka lagu sameeyo; laami. ld daammur.

daammur m.l ld daamir.

daan¹ m.l (-aaman, m.l) Afka labadiisa lafood oo ilkuhu ku yaalliin. 

daan² m.l (-aaman, m.l) (c.nafl.) Nudo adag oo tiiriyayaal ah, ha ahaadaan laf ama carjaw kuwaas oo sameeya fuqa hoose ee xayawaanka qaarkood, gaar ahaan lafdhabarleyda. Shaqada ugu weyn ee daamanku waxa weeye inay ilkaha ka caawiyaan qaniinyada iyo calaalinta cuntada. 

daan³ m.dh (-aamo, m.l) Webi, tog iwm labada dhinac midkood. 

daandaami f.g2 (-iyay, -isay) Feer, laad iwm cid ku wareerin. 

daandaamid m.f.dh eeg daandaan². ld daandaan¹ (2).

daandaamin m.f.dh eeg daandaami. 

daandaan¹ m.l 1. D. ah: nafley tabar daran oo dhaadhacaysa. 2. ld daandaamid.

daandaan² f.g1 (-aamay, -aantay; -aami) Tabardarro awgeed dhicdhicid. 

daandaansad m.l ld daandaansasho.

daandaansan f.mg4 (-naa, -nayd) Wax wareersan ahaansho (nafley). 

daandaansanaan m.f.dh eeg daandaansan. ld daandaansanaansho.

daandaansanaansho m.l/dh ld daandaansanaan.

daandaansasho m.f.dh eeg daandaanso. ld daandaansad, daandaansi.

daandaansi m.l ld daandaansasho.

daandaanso f.g3 (-sady, -satay) Si bareer ah qof u maagid; faduulin. 

daandheero m.dh Cudur geela ku dhaca oo ka dhasha ilig si xad dhaaf ah u dheeraada oo uu neefku calaliska ku dhibtoodo. 

daanduumi f.g2 (-iyay, -isay) ld daadduumi.

daanduumid m.dh ld daadduumid.

daanduumin m.dh ld daadduumin.

daanduun¹ m.l ld daadduun¹.

daanduun² f.mg1 (-uumay, -uuntay) ld daadduun².

daanduunshe m.l ld daadduunshe.

daanduunsii f.g2 (-iiyay, -iisay) ld daadduumi.

daanduunsiin m.dh ld daadduumin.

daangee f.g2 (-geeyay, -gaysay) Badar daango ka dhigid. 

daangeyn m.f.dh eeg daangee. 

daangeysad m.l ld daangeysasho.

daangeysasho m.f.dh eeg daangeyso. ld daangeysad.

daangeysi m.l ld daangeysasho.

daangeyso f.g3 (-stay, -satay) Badar daango ka dhigasho. 

daango m.dh Galley ama messeggo la saloolay. 

daanguur m.dh Shimbir yar, bay ah, kooxkoox u socota oo qodata gocosada iyo abuurka duugan. 

daani¹ m.l 1. (m.u) Cayayaan aad u yaryar, badarka gala oo bolol ka dhiga; suus. 2. D. ah: beydari aad toogta u yaqaan. 

daani² m.l Nin aan la gafin toogta wax uu nishaabo. 

daanka-hoose m.l (daaman ..., m.l) (c.nafl.) Daanka hoose ee lafdhabarleyda. 

daanshoo f.mg3 (-ooday, -ootay) Xasillooni xarrago ku jirto u socosho. 

daanshood m.f.l eeg daanshoo. 

daanyeer m.l (-rro, m.dh) ld daayeer.

daanyeerad m.dh (-do, m.l) ld daayeerad.

daaq¹ m.l 1. Caws, caleen iwm oo ay xooluhu cunaan; baad. 2. ld daaqid.

daaq² f.g/mg1 (-qay, -qday) Caws, caleen iwm cunid (xoolo). 

daaqad m.dh (-do, m.l) 1. Dariishad; khalfad. 2. ld daaqo. Duub maro ah, cusub oo dhowr go' loo qaybin karo. 

daaqbarad m.l.kh D. ah: dhal xoolaad oo markaa billaabay cunidda caws, caleen iwm. 

daaqbarasho m.f.dh eeg daaqbaro. 

daaqbaro f.mg3 (-rtay, -ratay) Cunidda caws, caleen iwm billaabmid (dhal xoolaad). 

daaqcune m.l (c.nafl.) Xayawaanka cuna daaqa gaar ahaan naasley kasta oo dhirta cunta, sida qoobleyda lo'da, dameeraha iwm. Daaqcunayaasha waxa astaan u ah ilka qabatimay ridqidda caleemaha. ld daaqe.

daaqe m.l ld daaqcune.

daaqgee f.g2 (-geeyay, -geysay) Xoolo daajin. 

daaqgeyn m.f.dh eeg daaqgee. 

daaqi m.l Nooc shabaagta ka mid ah oo lagu dabo libaaxbadeedka yaryar. 

daaqid m.f.dh eeg daaq². ld daaq¹ (2).

daaqo m.dh ld daaqad (2).

daaqsad m.l ld daaqsasho.

daaqsasho m.f.dh eeg daaqso. ld daaqsad.

daaqsii f.g2 (-iiyay, -iisay) ld daaji.

daaqsiin m.dh ld daajin. 

daaqsiis m.l ld daajin.

daaqsin m.dh (-nno, m.l/dh) 1. Daaq. 2. Fogaanta u dhexeysa guriga iyo meesha ay xooluhu daaqa ugu tagaan. 

daaqso f.lg3 (-saday, -satay) Meel daaq u leh xoolo u daaq gaysasho. 

daaqtag¹ m.l 1. Foogaanta u dhexeysa xerada xoolaha iyo meesaha ay daaqa u aadaan. 2. D. ah: xoolo meel daaq leh u socda. 

daaqtag² f.mg1 (-gay, -gtay) Xoolo meel ay daaq ka helayaan aadid. 

daaqtegid m.f.dh eeg daaqtag². 

dąar m.dh (-ro, m.l) Guri, shub, dhagax, jaajuur iwm ka samaysan; sar. 

daar¹ m.l 1. Xabad. 2. (-rar, m.l) Daloolka yar ee haruubka dhiisha ama haanta. 3. (-rar, m.l) Cuf yar oo la geliyo daloolka haruubka dhiisha ama haanta. 4. Hilib jiir ah oo sararta inteeda dambe ee araxda xigta saaran. 

daar² f.g1 (-ray, -rtay) 1. Wax shidid (dab); wax ifid (nal, feynuus iwm). 2. Taabasho; maagid; daandaansi. 3. Qof dilid; qof rayd. 

daarad m.dh (-do, m.l) 1. Qolka fadhiga ee guriga. 2. Barxadda guriga hortiisa ku taal. 

daaran¹ f.mg1 (-rmay, -rantay; -rmi) 1. Wax la shiday noqosho (dab); wax la ifay noqosho (nal, feynuus iwm). 2. Wax hadlay ama muuqday noqosho (raadiyo, telefishan iwm). 

daaran² f.mg4 (-rnaa, -rnayd) 1. Wax la shiday ahaansho (dab); wax la ifay ahaansho (nal, feynuus iwm). 2. Wax hadlay ama muuqday ahaansho (raadiyo, telefishan iwm). 

daarasho m.f.dh eeg daaro. 

daardaar¹ m.l ld daardaarid.

daardaar² f.g1 (-ray, -rtay) 1. Dab, nal, dhawr jeer oo isu dhowdhow daarid. 2. Maagid; juqjuqayn; daandaansi. 

daardaarasho m.f.dh eeg daardaaro. 

daardaarid m.f.dh eeg daardaar². ld daardaar¹.

daardaaro f.g3 (-rtay, -ratay) Cid gardarro kula kicid. 

daardhuuq m.l (-qyo, m.dh) Dheef ama waxtar kale oo yar oon la ogeyn oo qof haysta. 

daari m.l Xiddig xiddigaha ka mid ah. 

daarid m.f.dh eeg daar². ld daaris.

daaris m.dh ld daarid.

daarmid m.f.dh eeg daaran¹. 

daarnaan m.f.dh eeg daaran². ld daarnaansho.

daarnaansho m.l/dh eeg daarnow. ld daarnaansho.

daarnow f.mg3 (-naaday, -naatay) Wax daaran noqosho. 

daaro f.g3 (-rtay, -ratay) 1. Wax shidasho (dab, nal, raadiyo,telefishan iwm). 2. Qof tartiib u taabasho. 

daaruqayn m.f.dh eeg daaruqee. ld daaruqays.

daaruqays m.l ld daaruqayn.

daaruqaysan f.mg4 (-snaa, -snayd) Wax caallirsan ahaansho (boog). 

daaruqaysnaan m.f.dh eeg daaruqaysan. ld daaruqaysnaansho.

daaruqaysnaansho m.l/dh ld daaruqaysnaan.

daaruqe m.l Dixri yaryar oo boogaha ku dhasha. 

daaruqee f.g2 (-qeeyay, -qeysay) Boog dixri ku dhalin (diqsi). 

daaruqoobid m.f.dh eeg daaruqow. 

daaruqow f.mg1 (-qoobay, -qowday) Wax caalliray noqosho (boog). 

daas m.l (-sas, m.l/-syo, m.dh) 1. Guri. 2. Dukaan. 

daasad m.dh (-do, m.l) Weel bir ka samaysan oo cunnada, cabitaanka iwm ee la keydinayo lagu alxamo; qasac. 

daash m.l (-shash, m.l) Dhismo kor ka dadan, hareeraha ka furan oo carshaanta, baraakoyinka, mundullada iwm hortooda lagu dhiso. 

daata m.dh (xis.) Xaqiiqooyin ama warar la isa siiyay ama la soo ururiyay si loo baro. D. waxa lagu muujin karaa garaaf jiitimeed, garaaf sawireed iwm. 

daawad m.l ld daawasho.

daawade m.l (-dayaal, m.l/dh) (riw.) Qof masrax, filim, ciyaar iwm daawanaya. 

daawadhigad m.l ld daawadhigasho. 

daawadhigasho m.f.dh 1. Daawayeelad. 2. eegdaawadhigo. ld daawadhigad.

daawadhigo f.mg3 (-gtay, -gatay) Daawayeelasho. 

daawaley m.dh.kh D. ah: dad heshiis wax wadaqabsi iyo is-taakulayn ka dhexeeyso. 

daawasho m.dh eeg daawo². ld daawad.

daawe m.l ld taawo¹.

daawee f.g2 (-weeyay, -weysay) 1. Wax jirran daawo siin. 2. Mushkilad dad ka dhex taagan xallin. ld daaweysii, dawee, daweysii.

daaweyn m.f.dh eeg daawee. ld daaweysiin, daweyn, daweysiin.

daaweynta-fiisikaad m.dh (daaw.) Qayb daaweyn oo lagu isticmaalo habab iyo qalab fiisikaad si loo daryeelo caafimaadka; waxaana la isticmaala: nal, fallaaraha ultrafayolet iyo infrareed, kul, koronto, riixriixid, tuujin iyo ciyaaro waxtar ah. 

daaweysad m.l ld daaweysasho.

daaweysasho m.f.dh eeg daaweyso. ld daaweysad, daaweysi, daweysad, daweysasho, daweysi.

daaweysi m.l ld daaweysasho.

daaweysii f.g2 (-iiyay, -iisay) ld daawee.

daaweysiin m.dh ld daaweyn.

daaweyso f.g/mg3 (-stay, -satay) 1. (f.g) Wax jirran daawo siisasho. 2. (f.mg) Wax si isla eg u qaybsasho. ld daweyso.

daawo¹ m.l ld taawo¹.

dąawo¹ m.dh (-ooyin, m.l) 1. Maaddo cudurrada, nabarrada, dhaawaca iwm lagula tacaalo. 2. Heshiis iskaashi oo cid ka dhexeeya. 3. Maaro; xal. ld dawo.

daawo² f.g3 (-waday, -wadatay) Wax in muddo ah indhaha ku hayn. 

dąawo² m.dh (-ooyin, m.l) (daaw.) Walax kasta oo saameysa qaabka iyo shaqada noole. Daawoyinka waxa loo isticmaalaa ka hortagga, cudur aqoonsiga iyo daaweynta cudurrada iyo baabi'inta astaamahooda. 

daawoobid m.f.dh eeg daawow. ld dawoobid.

daawow f.mg1 (-oobay, -owday; -oobi) 1. Wax cudur ka bogsaday noqosho. 2. Wax illaaway noqosho. ld dawow.

daaxuur m.l (-rro, m.dh) Daayeer lab oo aad u weyn. 

daay m.l Biyo uus laga miiray. 

daayac¹ m.l.kh D. ah: qof garasho yar oo aan wax lagu aamini karin. 

daayac² f.g1 (-cay, -cday) ld dayac².

daayacaad m.dh ld dayac¹.

daayeer m.l (daayeer/-rro, m.dh) Xawayaan afarta addin ku socda oo labada hore sida dadka u adeegsada, qaab ahaanna dadka u eg. ld daanyeer.

daayeerad m.dh (-do, m.l) Dheddiga daayeerka; saayo. ld daanyeerad.

daayicid m.dh ld dayicid.

daayimi f.g2 (-iyay, -isay) ld daa'imi.

daayimid m.dh ld daa'imid.

daayimin m.dh ld daa'imin.

daayimis m.dh ld daa'imin.

daayin¹ m.l ld daa'in¹.

daayin² f.mg1 (-imay, -intay; -imi) ld daa'in².

dab¹ m.l (-bab, m.l) 1. Wax holac kulayl iyo iftiin leh oo ka dhasha gubashada. 2. Hub. 3. Danab. ld deb.

dab² m.dh Ceel maax ah oo aan dowlis lagu cabbin. 

dab³ f.g1 (-bay, -btay) 1. Ugaar, shimbir iwm dabin ku qabasho. 2. Timo soohid. 3. Il muddo yar isku hayn. 

daba-aal f.g1 (-a-yiil, -a-tiil) Wax wax kale gadaashiisa aallid. 

daba-aallid m.f.dh eeg daba-aal. 

dabaadi m.l 1. Xilli, intiisa ugu dambeysa. Tus. “Gu'ga dabaadigiisa baa geelu dhalay”. 2. D. ah: neef had iyo jeer xoolaha gadaashooda socda; haraa. 

dabaakh¹ m.l Tartamidda cayaar turub oo labada dhinac oo iska soo horjeedaa ay u tartamaan foorooyin ay kala qabaan, inay qolo kaliya ku wareegto. ld dabaaq¹, dibaakh¹.

dabaakh² f.mg1 (-khay, -khday) Fooro wareejin ku tartamid (cayaar turub). ld dabaaq², dibaakh².

dabaakhad m.dh 1. ld dabaakh¹. 2. Calaamad lagu dhigo neef iib u jooga. ld dabaaqad.

dabaakhid m.f.dh eeg dabaakh². ld dabaaqid, dibaakhid.

dabaal m.dh Dhaqdhaqaaq habaysan oo ay nafleydu sameyso markay biyo ku dhex jiraan si aayan ugu hafan. ld dabbaal².

dabaalad m.l ld dabaalasho.

dabaalasho m.f.dh eeg dabaalo. ld dabaalad, dabbaalad, dabbaalasho.

dabaali f.g2 (-iyay, -isay) Wax biyo dabaal kaga gudbin. ld dabaalsii, dabbaali, dabbaalsii.

dabaalin m.f.dh eeg dabaali. ld dabaalsiin, dabbaalin, dabbaalsiin, dabbaalsiis.

dabaaljoog m.l Nooc dabaasha ka mid ah oo qofka dabaalanaya la moodo inuu taaganyahay. ld dabaajoogle, dabaaljoogto, dabbaaljoog

dabaaljoogle m.l ld dabaaljoog. 

dabaaljooglee f.mg2 (-leeyey, -leysay)Dabaaljoogle samayn. ld dabaaljoogtee, dabbaaljooglee, dabbaaljoogtee. 

dabaaljoogleyn m.f.dh eeg dabaaljooglee. ld dabaajoogteyn, dabbaaljoogleyn, dabbaaljoogteyn.

dabaaljoogtee f.mg2 (-teeyay, -teysay) ld dabaaljooglee.

dabaaljoogteyn m.dh ld dabaaljoogleyn. 

dabaaljoogto m.dh ld dabaaljoog. 

dabaalo f.mg3 (-aashay, -aalatay) Dabaal samayn. ld dabbaalo.

dabaalsii f.g2 (-iiyay, -iisay) ld dabaali.

dabaalsiin m.dh ld dabaalin.

dabaan m.dh ld damaan.

dabaaq¹ m.l ld dabaakh¹.

dabaaq² f.mg1 (-qay, -qday) ld dabaakh².

dabaaqad m.dh ld dabaakhad.

dabaaqid m.dh ld dabaakhid.

dabaax¹ m.l ld daabax¹.

dabaax² f.g1 (-xay, -xday) ld daabax².

dabaaxid m.dh ld daabaxid.

dabaaxsii f.lg2 (-iiyay, -iisay) Dabaaxid samayn. 

dabaaxsiin m.f.dh eeg dabaaxsii. 

dababbax¹ m.l Shuban badan, jilicsan, oo caloosha dadka iyo xoolaha ka yimaada. 

dababbax² f.mg1 (-xay, -xday; -bixi) Caloosha dadka iyo xoolaha hayn (shuban). 

dababbixid m.f.dh eeg dababbax². 

dabac¹ m.l ld debcid.

dabac² f.mg1 (-cay, -cday) ld debec².

dabacadde m.l (-cayaal, m.l/dh) 1. ld dabcaddeeye. Bahal yar, xoorta le'eg, leh daba dheer oo foodda ka cad oo digaagga laaya. 2. Bahal safanta badda la jaad ah, kase weyn; ganacsi buu galaa oo waa la dhoofiyaa. 

dabacaddeeye m.l ld dabacadde (1).

dabacase m.l Geed nagaar khudaarta la cuno ka mid ah, oo caleen ballaaran iyo buruq dhuuban oo dhulka ku xabaalan leh; karooto. 

dabacla'aan m.dh ld debecla'aan.

dabacsamid m.dh ld debecsamid.

dabacsan¹ f.mg1 (-amay, -antay; -ami) ld debecsan¹.

dabacsan² f.mg4 (-naa, -nayd) ld debecsan².

dabacsanaan m.dh ld debecsanaan.

dabacsanaansho m.l/dh ld debecsanaan.

dabacsanow f.mg3 (-ooday, -ootay) ld debecsanow.

dabaculus m.l Hal marka ay rinto si dhaqso ah aan u goojin. 

dabaddookhaan m.l Jaad bariiska ka mid ah oo yaryar oo dhuudhuuban oo aad u wanaagsan. 

dabadeed fk. ld dabo¹.

dabadhac f.mg1 (-cay, -cday; -dhici) Ka d.: wax si aad u jeclaysasho. 

dabadhah m.dh In yar oo wax la beegay lagu khordiyo; suubis. 

dabadheer f.mg4 (-raa, -rayd) Muddo dheer wax socday ahaansho (xaajo, roob, abaar,dagaal iwm). 

dabadheeraan m.f.dh eeg dabadheer. ld dabadheeraansho.

dabadheeraansho m.l/dh eeg dabadheerow. ld dabadheeraan.

dabadheerow f.mg3 (-raaday, -raatay) Muddo dheer wax socday noqosho (xaajo, roob, abaar, dagaal iwm). 

dabadheh f.g1 (-ayiri, -atiri/-dhahay, -dhahday; -dhihi) Ka d.: wax qof yiri ku celin. 

dabadhicid m.f.dh eeg dabadhac. 

dabadhihid m.f.dh eeg dabadheh. 

dabadhiig m.l Calool xanuun halis ah, casiraad leh, shuban yar oo dhiig iyo axalo isugu jira oo dadka iyo xoolaha ku dhaca. 

dabadhilif¹ m.l (-fyo, m.dh) Cid, cid kale si midiidinnimo ah danaheeda ugu fulisa. 

dabadhilif² m.dh Barida idaha lafta yar ee dhuuban ee ay ku dhammaato. 

dabadhilifnimo m.dh Dabadhilif ahaansho. 

dabaduugato m.dh Cayayaan yaryar oo midab cad leh oo dhulka cammuudda ah inta dabada ku qota dhex gala. 

dabafadal m.dh Ciyaar jiib iyo jaan leh, ragga iyo haweenka wada ciyaaraan oo laga dheelo degmada Eyl. 

dabafur¹ m.l 1. (-rro, m.dh) ld dabakafur.2. Khiyaamo; dhagar. 3. ld dabafurid.

dabafur² f.g1 (-ray, -rtay) Xog qof u qarsoon kashifid. 

dabafurid m.f.dh ld dabafur¹ (3).

dabagaab m.l 1. Buntukh gaaban oo meel dhow wax ka dila. 2. Ciidan wata buntukha noocaas ahi. 

dabaggaalle m.l.u Nafley yar, dhir, xagatada ka mid ah oo leh midab guduud xigeen ah; seyn dheer oo dhogor badan leh oo sida badan labada lugood ee dambe isku taaga; tukulush; uunrays. 

dabaggal¹ m.l 1. Baaris qoto dheer oo lagu sameeyo wax qarsoon oo la doonayo in la hubsado. 2. ld dabaggelid. Cidaan qaabilsan baaridda arrin la tuhunsanyahay in ay dhacday ama dhici doonta. 3. Ciidanka nabadsugidda qayb ka mid ah oo qabilsan la socoshada arrimaha dibloomaaysiyiinta. 

dabaggal² f.g1 (-galay, -ashay; -geli) 1. Cid, cid kaloo ka horreeysa gadashooda istaagid ama socosho. 2. Wax qarsoon, baaritaan qotodheer leh ku samayn. 

dabaggee f.g2 (-geeyay, -geysay) Ka d.: wax, wax kale oo ka tegay gaarsiin. 

dabaggeli f.g2 (-iyay, -isay) Wax, wax kale gadaal kaga xariirin. 

dabaggelid m.f.dh eeg dabaggal². ld dabaggal¹ (2).

dabaggelin m.f.dh eeg dabaggeli. 

dabaggelis m.l (-syo, m.dh) Suun ama xarig xoolaha la rarto dabada loo suro si uusan rarku hore ugu dhicin. 

dabaggelisayn m.f.dh eeg dabaggelisee. 

dabaggelisee f.g2 (-seeyay, -saysay) Neef xoolo ah oo la rarayo dabaggelis u yeelid. 

dabaggeyn m.f.dh eeg dabaggee. 

dabaggibin m.dh Lafdhbarta dadka meesha u dambeysa ee ay ku dhammaato. 

dabaggorayee f.g2 (-yeeyay, -yeysay) Heeryo dabaggoryo u samayn. 

dabaggorayeyn m.f.dh eeg dabaggorayee. 

dabaggorayo m.dh Meel ku aaddan maraqsaarka awr dhaan ah, heeryadu ka furantahay wax la geshado. 

dabaggur¹ m.l Faraxumayn naag hurudda lagu sameeyo. ld dabaggurid.

dabaggur² f.g1 (-ray, -rtay) 1. Qof dumar ah oo hurdaysa si tartiib ah marada uga qaadid si looga macsiyaysto. 2. Cad yar oo maro ah oo surwaal iwm gadaal looga kabo meel faddhacday. 

dabaggurid m.f.dh eeg dabaggur². ld dabaggur¹.

daba-imow f.mg3 (-a-yimid, -a-timid) Ka d.: qof, xoolo iwm gadaal ka soo gaarid. 

dabajoog¹ m.l 1. Dabasocod; dabaggal. 2. ld dabajoogid.

dabajoog² f.g1 (-gay, -gtay) Qof, xoolo iwm gadaashooda socosho. 

dabajoogid m.f.dh eeg dabajoog². ld dabajoog¹ (2).

daba-ka-eri m.l Nooc ciyaarta turubka ka mid ah oo lagu ciyaaro afar turub oo isku jira, oo ay ciyaarto afar qof oo ay lababa isku jaal tahay. 

dabakafur m.l (-rro, m.dh) Nooc banaatiikhdii hore ka mid ah. ld dabafur¹ (1).

dabakafuul m.l (-llo, m.dh) Wiil caawiya darawalka oo qaabilsan ilaalinta, nadiifinta iwm ee baabuurka. 

dabakakiil¹ m.l Haad uu nin kiishay oo labadii ciyaare oo dhinaca ka fadhiyay ay isu celiyaan (ciyaar turub). 

dabakakiil² f.g1 (-iilay, -iishay) Nin haad uu kiishay, labadii ciyaare oo dhinaca ka fadhiyay isla haadkii isu soo celin. 

dabakakiilad m.l ld dabakakiilasho.

dabakakiilasho m.f.dh eeg dabakakiilo. ld dabakakiilad.

dabakakiilid m.f.dh eeg dabakakiil². 

dabakakiilo f.g3 (-iishay, -iilatay) Haad turub nin kiishay midka bidixda ka xiga degasho. 

dabakannaax m.l (-xyo, m.dh) Qof busaarad iyo saboolnimo ku koray, oo waa dambe hodmay. ld dibkannaax.

dabakannaaxid m.dh Hanti helidda qof saboolnimo ku koray. ld dibkannaaxid.

dabakar¹ m.l (-rro, m.dh) 1. Geedgaab leh laamo dhuudhuuban, tootoosan oo la laga dhigto. 2. Cad maro ah. 

dabakar² f.g1 (-ray, -rtay) Maro, cad maro kale ah ku tolid. 

dabakarid m.f.dh eeg dabakar². 

dabakarruub m.l Cudur halis ah dhaqso u faafa, lo'da ku dhaca oo leh shuban badan oo dhiig la socdo iyo ilmayn; shiifow; beergooye; beerfur. 

dabakeen¹ m.l (-nno, m.dh) Wiil dadku sharaysto oo marka uu dhalanayo qaarka dambe soo hormariya. 

dabakeen² m.dh (-nno, m.dh) Gabadh dadku sharaysto oo markay dhalanayso qaarka dambe soo hormariya. 

dabakeen³ f.mg1 (-nay, -ntay) Ilmo dhalanayo, qaarka dambe soo hormarin. 

dabakeenid m.f.dh eeg dabakeen³. 

dabakeennimo m.dh Dabakeen ahaansho (qof). 

daballaab m.l/dh (-byo, m.dh) Buntuq boobe ah, fudud oo daabkiisu bir xalleefsan ka samaysanyahay. 

dabammar¹ m.l 1. Khiyaano; dhagar. 2. Gogoldhaaf. 3. ld dhabammarid.

dabammar² f.g1 (-ray, -rtay) 1. Laba waxyaabood ama ka badan oo socda isweydaarsasho. 2. U d.: cid, si khiyaano ku jirti ugu ballan-furid. 

dabammari f.g2 (-iyay, -isay) 1. Wax, wax kale weydaarin. 2. U d.: wax, wax kale dambeysiin. 

dabammarid m.f.dh eeg dabammar². ld dabammar¹ (3).

dabammarin m.f.dh eeg dabammari. 

dabammaryayn m.f.dh eeg dabammaryee. ld dabammaryo (3).

dabammaryee f.g2 (-yeeyay, -yaysay) Cid dabammaryo ku samayn. 

dabammaryo m.dh 1. Nooc legdenka ka mid ah oo qofka gadaal la isu dhaafiyo. 2. Khiyaano; dhagar. 3. ld dabammaryayn.

daban f.mg4 (-bnaa, -bnayd) 1. Wax la dabay ahaansho. 2. Wax tidcan ahaansho (timo). 

dabandeeb¹ m.l Socod dan la'aan ah oo la iska daba noqnodo. ld dabandeebid.

dabandeeb² f.mg1 (-bay, -btay) Si dan la'aan ah isaga daba noqosho. 

dabandeebid m.f.dh eeg dabandeeb². ld dabandeeb¹.

dabannashlayn m.f.dh eeg dabannashlee. 

dabannashlee f.g/mg2 (-leeyay, -laysay) D./ka d.: si dabadhilifnimo ah qof u dabajoogid. 

daba-ordid m.f.dh eeg daba-orod. 

daba-orod f.g1 (-rday, -rodday; -rdi) Qof raacdayn. 

dabaq¹ m.l (-qyo, m.dh) 1. Dabool xardhan oo caw, qabo iwm ka smaysan, oo xeeryaha lagu daboolo. 2. Dhismo leh guryo is dul saaran, fooq. 

dabaq² f.g1 (-bqay, -baqday; -bqi) Wax, dabool xardhan oo caw, qabo iwm ka samaysan, daboolid. ld dabbaq.

dabaqaad¹ m.l 1. D. ah: hal marka rintay. 2. ld dabaqaadid.

dabaqaad² f.mg1 (-day, -dday) Wax dhawaan rimay noqosho (hal). 

dabaqaadid m.f.dh eeg dabaqaad². ld dabaqaad¹ (2).

dabaqabad m.l ld dabaqabasho.

dabaqabasho m.f.dh eeg dabaqabo. ld dabaqabad.

dabaqabo f.g3 (-btay, -batay) 1. Wax intooda badani khasaaray inta ka hartay badbaadin. 2. Neef jirro ama caato awgeed la fariistay kicin. 

dabaqad m.dh (-do, m.l) Qayb bulsho ka mid ah oo isku dan ah. 

dabaqallooc m.l ld dibqallooc.

dabar¹ m.l (-rro/-bro, m.dh) 1. Xarig gaaban, xaskul ka samaysan oo awrka labada lugood ee hore looga xiro si uusan u foogaan. 2. Xarig ama suun jilcan oo saca labada lugood ee dambe looga xiro marka la maalayo. 3. Midab casaan ah oo ilkaha dadka qaarkii yeeshaan. 

dabar² m.dh (kiim.) Awoodda isdhexgalka ee isku qabata laba atam ama in ka badan ama koox atammo ah. Xooggaga dhaliya dabarradu waxay u kala duwanaan karaan kuwo aad u dabacsan oo molikuyuullada dhexmara (ilaa 0.1 kJ mol-1) iyo kuwo ah dabarro kimikaad oo laxaad badan (ilaa 10 3 kJ mol-1). 

dabar³ f.g1 (-bray, -bartay; -bri) Sac ama geel dabar ku xirid. 

dabar-ayoon m.l (-rro ..., m.dh) (kiim.) Xoogga isku dabridda ee u dhexeeya ayoonada ku jira iskudhis, kaas oo ayoonnadu ku samaysmaan elektaroonada hal curiye oo si dhammaystiran ugu wareegey mid kale ama xididshe. 

dabargo'¹ m.l Ciribtirmidda ku dhacda wax asalkiisa ama firkiisa. 

dabargo'² f.mg1 (-'ay, -'day) Wax asalkiisa ama firkiisa ciriitirmay noqosho. 

dabargo'an f.mg4 (-'naa, -'nayd) Wax dabargo'ay ahaansho. 

dabargo'id m.f.dh eeg dabargo'². 

dabargo'naan m.f.dh eeg dabargo'an. ld dabargo'naansho.

dabargo'naansho m.l/dh ld dabargo'naan. 

dabargoo f.g2 (-gooyay, -goysay) Wax jiritaankooda baabbi'in. 

dabargoyn m.f.dh eeg dabargoo. ld dabargoys (3).

dabargoys m.l 1. (-syo, m.dh) Haarta dabarku ku reebo addimada awrka. 2. (-syo, m.dh)D. ah: awr dabarka lagu xiro had iyo jeer jara. 3. ld dabargoyn. 

dabar-haydarojiin m.dh (-rro ..., m.dh) (kiim.) Dabar molikiyuuleed ka dhex samaysma molikiyuulo haydarojiintoodu u dabarantahay curiye elektaroonjiida shadiisu xooggantahay. 

dabar-lammaan m.l (-rro ..., m.dh) (kiim.) Dabar elektaroon, wadaag ah oo isku haya laba atam kaas oo ka kooban laba lammaane elektaroon oo hal lammaane u dhigmo dabar keliya (lammaanaha sigma) kan kalena samaynaayo dabar dheeraad ah (dabarka bay). 

dabarriyaadle m.l ld dabarriyeedle.

dabarriyeedle m.l Bawne. ld dabarriyaadle.

dabar-wadaag m.l (-rro ..., m.dh) (kiim.) Dabar ka dhex samaysma laba atam oo wadaaga lammaane elektaroon. 

dabasacle m.l Nooc cawska ka mid ah oo geelu uu daaqo oo leh fiid cad oo wax mudi karta. 

dabashabeelis m.l 1. Ciyaar carruurtu ay ciyaaran, iyagoo gadaal ku xiranaya maro la duuduubay oo sayn loo ekeysiiyay. 2. Qof cid kale wax kasta ku raaca. 

dabashiid m.dh Heensasaar. 

dabasho m.f.dh eeg dabo². 

dabasoco f.g3 (-cday, -cotay) Dabagelid; raacid. 

dabasocod m.l ld dabasocosho.

dabasocosho m.f.dh eeg dabasoco. ld dabasocod.

dabataag m.dh (-go, m.l) Nooc ka mid ah, leh midabka cawsha, lana eg, bogga ka cad oo markay ordayso dabadi taagta. ld dibtaag.

dabato m.dh.u Dad ugaarsi ku nool. 

dabax¹ m.l ld daabax¹.

dabax² f.g1 (-xay, -xday) ld daabax².

dabaxad f.g1 (-day, -dday) Naag hurudda farxumayn. 

dabaxadid m.f.dh eeg dabaxad. 

dabaxaw m.dh Cudur calooleed leh shuban xad dhaaf ah. 

dabaxir¹ m.l Maro yar oo carruurta markaa dhalata dabada looga xiro, si aayan isugu hallayn saxarada. 

dabaxir² f.g1 (-ray, -rtay) Ku d.: wax, wax kale ku xiriirin. 

dabaxiran f.mg4 (-rnaa, -rnayd) Ku d.: wax, wax kale ku xiriirsan ahaansho. 

dabaxirasho m.f.dh eeg dabaxiro. 

dabaxirid m.f.dh eeg dabaxir². 

dabaxirnaan m.f.dh eeg dabaxiran. ld dabaxirnaansho.

dabaxirnaansho m.l/dh ld dabaxirnaan.

dabaxiro f.mg3 (-rtay, -ratay) Ku d.: cid, cid kale wax ay caadeystay kula saaxiibid. 

dabayaaqo m.dh Wax badankii tegay inta yar oo dambaysa; badbaadi. 

dabayl¹ m.dh (-lo, m.l) 1. Hawo xoog leh oo dhan u socota. 2. Xanfar; siigo. 3. Rooxaan ama jinniyo la aaminsanyahay in dadka ay marto ku reebto suuxdin ama xubinno qallal. 4. Dhanka dabayshu ka socoto. 5. ld dabeyl.

dabayl² m.dh (-lo, m.l) (c.cimi.) Mawjad hawo, oo xoog ugu socota jiho kasta, oo badanaa la moodo inay barbaro la tahay oogada dhulka. 

dabaylayn m.f.dh eeg dabaylee. 

dabaylbadan f.mg4 (-dnaa, -dnayd) 1. Wax dabayl leh ahaansho. 2. Qof dawdawle ah ahaansho. 

dabaylbadnaan m.f.dh eeg dabaylbadan. ld dabaylbadnaansho, dabaylbadni.

dabaylbadnaansho m.l/dh ld dabaylbadnaan.

dabaylbadni m.dh ld dabaylbadnaan.

dabayl-bataax m.l (-xyo, m.dh) (c.cimi.) Duufaan bataax xoogaa qaro leh sidata oo dabayl xoog lihi waddo. Qurubyada bataxa ahi mar mar dhif ah ayay kor u kacaan in ka badan 15 ilaa 30 mitir dhulka korkiisa, in badanna kama durkaan meesha ay yaalliin ama isha (source). 

dabayl-cirifeed m.l (-dyo, m.dh) (c.cimi.) Dabaylaha aad u qabow ee dhaca meelaha cadaadiska sare leh ee agagaarka cirifyada xagga gobollada dhexe. Kubbad-badhka woqooyi guud ahaan waxay ka dhacaan (kacaan) woqooyi bari, kubbad-badhka koonfureedna koonfur bari. 

dabaylee f.g2 (-leeyay, -laysay) Wax qoyan si uu u qallalo dabayl u dhigid. 

dabayleed m.l (juqr.) Wax dabayli keentay amase ku xidhan. Tuulimaad d. waa waxyaabaha ay dabayli qaadday ama ay dhigtay meel dhulka dushiisa ah waxaana ka mid ah dabayl tuul, bacaadka iyo tuulimaadyada lamaddegaannada. 

dabayl-joogta m.dh (-lo ..., m.l) (c.cimi.) Ku filiqsanaanta guud ee dabaysha gibilka hoose, tasoo, waxa sababay kaah, qorraxeedku, u dhisan sida meere meeraysanaya oo leh gibil. 

dabaylnuug m.l.kh D. ah: neef lo' ah oo aan sanka ka neefsan karin. 

dabaylraac f.mg1 (-cay, -cday) Ari dhanka dabayshu u socoto u goosmid. 

dabaylraacid m.f.dh eeg dabaylraac. 

dabaylwac m.l Dhanka dabayshu ka timaaddo. 

dabayood m.l.u Geed nagaar faala, leh caleemo yaryar iyo buruq dharka lagu dhaqdo. 

dabayshad m.f.l eeg dabaysho. ld dabayshi.

dabayshi m.l ld dabayshad.

dabaysho f.mg3 (-shaday, -shatay) 1. Dhanka dabayshu ka imanayso, aadid. 2. Xoolo lumid. 

dabbaabad m.dh (-do, m.l/-baad, m.dh) Baabuur qafilan xabbadda candiga ahi aanay karin oo lagu dagaallamo. 

dabbaal¹ m.l (-llo, m.dh) 1. Nacas; axmaq. 2. ld dabbaalid.

dabbaal² m.dh ld dabaal.

dabbaal³ f.g1 (-aalay, -aashay) Wax jahaday u socdeen mid ka duwan u weecin; soo celin (xoolo). 

dabbaalad m.l ld dabaalasho.

dabbaalasho m.f.dh ld dabaalasho.

dabbaaldeg¹ m.l (-gyo, m.dh) 1. Damaashaad lagu sameeyo fardo la cayaarsiinayo. 2. Cayaaro iyo waxyaalo kale oo farax lagu muujiyo oo loola jeedo maalin taariikh weyn leh oo la xuso. 

dabbaaldeg² f.mg1 (-gay, -gtay) 1. Maalin muhiim ah ciyaar ku xusid. 2. Fardo ku damaashaadid. 

dabbaaldegid m.f.dh eeg dabbaaldeg². 

dabbaali f.g2 (-iyay, -isay) ld dabaali.

dabbaalid m.f.dh eeg dabbaal³. ld dabbaal¹ (2).

dabbaalin m.dh ld dabaalin.

dabbaaljoog m.l ld dabaaljoog. dabbaaljoogle m.l ld dabaaljoog. 

dabbaaljooglee f.mg2 (-leeyay, -leysay) ld dabaaljooglee.

dabbaaljoogleyn m.dh ld dabaaljoogleyn. 

dabbaaljoogtee f.mg2 (-teeyay, -teysay) ld dabaaljooglee.

dabbaaljoogteyn m.dh ld dabaaljoogleyn. 

dabbaaljoogto m.dh ld dabaaljoog. 

dabbaalnimo m.dh Dabbaal ahaansho. 

dabbaalo f.mg3 (-aashay, -aalatay) ld dabaalo.

dabbaalsii f.g2 (-iiyay, -iisay) ld dabaali.

dabbaalsiin m.dh ld dabaalin.

dabbaalsiis m.l ld dabaalin.

dabbaan¹ m.l 1. Webi, durdur iwm meesha ugu biyo yar ee lugta looga gudbi karo. 2. ld dabbaanid.

dabbaan² m.dh Fallaar aan dheg lahayn oo sida waranka u dhuuban; lama saaro mariid, waxaa loogu talaggalay in ay wax naafayso. 

dabbaan³ f.g1 (-nay, -ntay) Webi, durdur iwm lug uga gudbid meesha ugu biyo yar. 

dabbaanid m.f.dh eeg dabbaan³. ld dabbaan¹ (2).

dabbaq f.g1 (-qay, -qday) ld dabaq².

dabbaqid m.dh ld dabqid.

dabbar m.dh (-ro, m.l) 1. Caro xad-dhaaf ah oo qofka is hanashada ka lumisa. 2. Dhagar, khayaano. 

dabbaraale m.l 1. Qof caro badan oo markuu xanaaqo aan is hanan karin. 2. Qof dhagar badan. 

dabbi f.g2 (-iyay, -isay) Arrin murugsan daawo u helid. 

dabbin m.f.dh eeg dabbi. ld dabbis.

dabbis m.l ld dabbin.

dabbisan f.mg4 (-snaa, -snayd) Wax daawo loo helay ahaansho. 

dabbisasho m.f.dh eeg dabbiso. 

dabbisnaan m.f.dh eeg dabbisan. ld dabbisnaansho.

dabbisnaansho m.l/dh ld dabbisnaan.

dabbiso f.g3 (-stay, -satay) Arrin murugsan daawaysasho. 

dabboojiye m.l (-jayaal, m.l/dh) 1. Bisha lixaad ee sannad qorraxeedka. 2. D.-jayaal: laba xiddigood oo waaweyn oo cirka dhiniciisa koonfur ku yaal. 

dabcad m.dh (-do, m.l) Caddad; wax la daabacay. 

dabcan fk. Sida caadiga ah. 

dabci¹ m.l Hab la dhaqanka dad ee qof leeyahay; baxaalli, abuur. ld dabeec (1), dabeecad (1), dabeeco, dabiicad.

dabci² f.g2 (-iyay, -isay) ld debci².

dabcid m.dh ld debcid.

dabcin m.dh ld debcin.

dabdamis m.l Ciidan qaabbilsan la dagaalanka dabka. ld debdemis.

dabdheer m.dh 1. Dabka lagu dagaallamo oo loogu talaggalay in uu meel fog wax ka dilo, wadajirkiisa. 2. Colka dabkaas sita. 3. Bundug dheer. 

dabdhul m.l (daaw.) Cudur maqaarka ku dhaca oo u yeela baro yaryar oo biyo leh. 

dabduug m.l Xilli roob shuux ahi ka da'o xeebaha gobollada koonfureed, taasoo ku beegan dhammaadka dabshidka. 

dabeeb m.dh Hadal dood ah. ld dabuub (1).

dabeebad m.l ld dabeebasho.

dabeebasho m.f.dh eeg dabeebo. ld dabeebad.

dabeebo f.mg3 (-btay, -batay) U d.: Cid, hadal u jeedin. 

dabeec m.l 1. ld dabci¹. 2. Xiriir ka dhexeeya laba qof ama ka badan oo saaxiib ah. 

dabeecad m.dh 1. ld dabci (1). 2. Noolaha iyo ma noolaha Eebbe ku abuuray dunida guudkeeda oo dhan. 

dabeecadxumaan m.f.dh eeg dabeecadxun. ld dabeecadxumaansho, dabeecadxumi, dabeecadxumo.

dabeecadxumaansho m.l/dh ld dabeecad-xumaan.

dabeecadxumi m.dh ld dabeecadxumaan.

dabeecadxumo m.dh ld dabeecadxumaan.

dabeecadxun f.mg4 (-umaa, -umayd) Qof hab la dhaqan wanaagsan aan lahayn ahaansho. 

dabeeco m.dh ld dabci¹.

dabeer¹ m.l ld dameer¹.

dabeer² m.dh ld dameer².

dabeyl m.dh (-lo, m.l) (daaw.) Cudur dadku isu gudbiyo oo uu keeno fiirus kuna dhaca maskaxda iyo xangullaha. Fiirusku wuxu raaca saxarada qof fiiruska qaba, sidaas darteed cudurku wuxuu ku badanyahay meesha nadaafaddu ay ku yartahay, nooca dhicisooba ee cudurkaas waxa keliya oo jirrada cunaha iyo xiidmaha astaamuhuna waxay noqonayaan oo keliya caloosha oo qasanta ama durey sidiis; cudurka dabeysha oo aan curyaannimada gaarin wuxu leeyahay muruqyada oo adkaada gaar ahaan kuwa surka iyo dhabarka cudurka dabeysha oo curyaannimada wata waa ka tiro yaryahay midka aan sare ku soo sheegnay, noociisa sahlanna waxa la socda itaaldarro muruqyada ama curyaannimo. Cudurka dabeysha ee ku dhaca maskaxda waxa curyaama muruqyada neefsashada taas oo keeni karta dhiibaato neefsasho. ld dabayl¹ (5).

dabeyl-kulul m.dh (-lo ..., m.l) (juqr.) Dabayl diiran oo qallalan oo ka dhacda dhinaca buurta ee duggaalka ah, waxaana aad loogu yaqaan waadiga buurta Albasta woqooyi, halkaas oo uu magacu ka soo askunmay. 

dabgaab m.l 1. Hub meel gaaban wax ka dila. 2. Ciidan haysta hubka noocaas ah. 

dabid m.f.dh eeg dab². ld dabniin.

dabiib¹ m.l 1. (-bbo,m.dh) Qof yaqaan sida wax loo daaweeyo; dakhtar. 2. Dacarfal. 3. ld dabiibid.

dabiib² f.g1 (-bay, -btay) Cid daaweyn. 

dabiibid m.f.dh eeg dabiib². ld dabiib¹ (3).

dabiicad m.dh ld dabci¹.

dabiici m.l.kh 1. D. ah: abuurista Eebbe wax ka soo jeeda. 2. D. ah: caadi. 

dabin m.l (-nno, m.dh) Bir, siriq, god iwm oo loo dhigo nafleyda si loo qabto. 

dabindhuud m.l Neef ugaar ah oo aan gelin dabinka loo dhigo. 

dabinqool m.l (-llo, m.dh) 1. Siriqda xarigga la rabo in wax lagu qabto. 2. Shirqool. 

dabis m.l 1. ld tabis. Cudur xoola ku dhaca oo calanaqsiga inay liqaan u diida. 2. Nooc ka mid ah deris kunnoolka caloosha dadka ku dhasha. 3. Nooc ka mid ah suuska timirta gala. 

dabjoog m.dh Xawayaanka marabbida ah iyo xoolaha la dhaqdo. 

dable m.l (-layaal, m.l/dh) Askari aan derajo lahayn. 

dabley m.dh Dad hub haysta. 

dabnaan m.f.dh eeg daban. ld dabnaansho.

dabnaansho m.l/dh ld dabnaan.

dabnaareed m.l (dii.) Dab cadaabeed. 

dabniin m.dh ld dabid.

dabo¹ m.dh (-ooyin, m.l) 1. Xubin dhuuban, dheer, laalaadda oo lafdhabarta ku dhammaato. 2. Meesha ay nafleyda ka saxarooto; futo. 3. Sal. 4. Gadaal. 5. Dabadeed: kaddib. 

dabo² f.g3 (-btay, -batay) 1. Ugaar, kalluun iwm dabin ku qabasho. 2. Timo tidcasho. 

dabool¹ m.l (-llo, m.dh) 1. Qalab afka laga saaro weelasha si aysan wax ugu dhicin. 2. ld daboolid.

dabool² m.dh Gudin weyn. 

dabool³ f.g1 (-oolay, -ooshay) 1. Weel iwm si ayan wax ugu dhicin afka wax ka saarid. 2. Wax muuqaalkooda qarin. Tus. “Daruur baa cirka dabooshay”. 

daboolan¹ f.mg1 (-lmay, -lantay) 1. Weel iwm wax la daboolay noqosho. 2. Wax muuqaalkooda wax kale qariyey noqosho. 

daboolan² f.mg4 (-lnaa, -lnayd) 1. Wax la daboolay ahaansho (weel iwm.) 2. Wax muuqaalkooda wax kale qariyey ahaansho. 

daboole m.l Cudur candhada geela ku dhaca oo ibaha xira. ld daboolo, ibadaboole, ibadaboolo.

daboolid m.f.dh eeg dabool². 

daboolmid m.f.dh eeg daboolan¹. 

daboolnaan m.f.dh eeg daboolan². ld daboolnaansho.

daboolnaansho m.l/dh ld daboolnaan.

daboolo m.dh ld daboole.

dabqaad m.l (-dyo, m.dh) Qalab yar oo sida badan dhagax jilicsan ama dhoobo ka samayan oo fooxa lagu shito. 

dabqabad m.l Birqabad. 

dabqid m.f.dh eeg dabaq². ld dabbaqid.

dabraac¹ m.l 1. D. ah: qof aan hanti lahayn oo qaraabadiisa, saaxiibbadiisa iwm hadba mid la cunteeya. 2. ld dabraacid.

dabraac² m.dh.u Cayayaan baallalley ah, waqtiyada roobka la arko oo ilayska ku soo yaaca; hawtal-hamag. 

dabraac³ f.mg1 (-cay, -cday) Soo d.: qof meel allabari iwm ka jiraan cunto u raadsasho. 

dabraacid m.f.dh eeg dabraac³. ld dabraac¹ (2).

dabradduul m.l Duullaan rogaalcelis ah oo cid dhowaan la dhacay lagu sameeyo. 

dabramid m.f.dh eeg dabran. 

dabran¹ f.mg1 (-amay, -antay; -ami) Wax dabar ku xirmay noqosho (nafley). 

dabran² f.mg4 (-naa, -nayd) Wax la dabray ahaansho (nafley). 

dabranaan m.f.dh eeg dabran². ld dabra-naansho.

dabranaansho m.l/dh eeg dabranow. ld dabranaan.

dabranow f.mg3 (-naaday, -naatay) Wax si joogto ah u dabran noqosho. 

dabrasho m.f.dh eeg dabro². 

dabrayn m.f.dh eeg dabree. 

dabree f.mg2 (-reeyay, -raysay) Ku d.: cid hore loogu duulay ku rogaal celin. 

dabrid¹ m.l (-dyo, m.dh) Tababbar ciidamada la siiyo oo lagu baro habka xabbado rididda. ld debrid.

dabrid² m.f.dh eeg dabar². 

dabrin m.dh (-imo, m.l) Qoobka iyo kubka meesha ay iska galaan; dhaad. 

dabro¹ m.dh 1. Geed nagaar dhulka ku faalada, laamo dhuudhuuban oo jilicsan leh, xooluhu daaqaan oo dooxooyinka ka baxa. 2. (-ooyin, m.l) Weerar rogaal celis ah. 

dabro² f.g3 (-raday, -ratay) Awr iwm dabar ku xirasho. 

dabsaar m.l (-rro, m.dh) 1. Sabuulka isagoo aan bislaan oo weli curdan ah beerta laga gooyo, ka dibna inta god lagu guro la dubo. 2. Weel kasta oo dab la saaro. 

dabshid m.l Dabbaaldeg lagu maamuuso dhammaadka sanad qorraxeedka soomaaliyeed oo ku aaddan toddobaadka u dambeeya bisha Luulyo, laguna xuso ciyaaro kala duwan iyo dab la shido. 

dabsii f.lg2 (-iiyay, -iisay) Ilmo xoolaad, yar, aan hooyo lahayn, neef kale nuujin. 

dabsiin m.f.dh eeg dabsii. 

dabsoon m.l (daaw.) Daawo loo isticmaali jiray daweynta baraska ama juudaanka. 

dabtuur m.l 1. ld dabshid. 2. Cayaar carruurtu cayaarto. 3. ld dabrid.

dabuub m.dh (-bo, m.l) 1. ld dabeeb. 2. Meel hoobad ah. 

dabuubad m.l ld dabuubasho.

dabuubasho m.dh eeg dabuubo. ld dabuubad.

dabuubo f.mg3 (-btay, -batay) 1. ld dabeebo.2. Meel hoobad ah ka daaddigid. 

dabuuq m.l D. ah: xarig dun laga sameeyo oo fardaha lagu jareeyo. 

dabweyn m.dh 1. Hub culus oo lagu dagaalamo. 2. Col hub culus ku dagaalama. ld debweyn.

dabxid m.dh ld daabaxid.

dabyar m.dh ld danyar¹.

dac m.dh.u Biyo wasakh ah oo ku hara kaalinka ay xooluhu ka cabbaan. 

dacaayad m.dh ld dicaayad.

dacaayadee f.g2 (-deeyay,-deysay) ld dicaayadee.

dacaayadeyn m.dh ld dicaayadeyn.

dacaayo m.dh ld dicaayad.

dacal¹ m.l (-llo, m.dh) Daraf, dhinac, cirif. 

dacal² m.dh (-lo, m.l) Summad xoolaha loo yeelo oo dhegta dhinaceeda hoose la jeexo. 

dacalmadow m.l Qori qaar ka mid ahi gubtay. 

dacar¹ m.l Dhismo weyn oo dusha ka dedan dhinacyadana ka furan oo laga dhiso qabuuraha wadaaddada waaweyn oo marka la siyaaranayo dadku harsado. 

dacar² m.dh 1. Geed yar oo jaadad badan ah oo leh caleemo hilib leh oo dhinacyada qodxo ku leh, iyo laan dheer (baaldacar) oo baarkiisa dhabaq ka samaysmo; caleemaha, dhacaan aad u xaraar oo laysku daweeyo baa laga lisaa; sibir. 2. Dhacaan xaraar oo cawl ah ama cagaar, oo inta beerka ka yimaada, beerkutaasha ku urura; xammeeti. 3. Wixii qush ah oo caloosha ku jira oo layska dacarfaalo; qaras. 

dacarayn m.f.dh eeg dacaree. 

dacaraysan f.mg4 (-snaa, -snayd) Qof dacar haysa ahaansho. 

dacaraysnaan m.f.dh eeg dacaraysan. ld dacaraysnaansho.

dacaraysnaansho m.l/dh ld dacaraysnaan.

dacarbax¹ m.l Bixidda caloosha qaras ku jirta ay ka baxdo. 

dacarbax² f.mg1 (-xay, -xday; -bixi) Calool ama xiidmo qaras ku jirtay, ka bixid. 

dacarbixi f.g2 (-iyay, -isay) Calool ama xiidmo, qaras ku jirtay ka saarid. 

dacarbixid m.f.dh eeg dacarbax². 

dacarbixin m.f.dh eeg dacarbixi. 

dacardhiig m.l Dabadhiig. 

dacaree f.g/mg2 (-reeyay, -raysay) 1. (f.g) Wax dhadhan qaraar u yeelid. 2. (f.mg) U d.: cid, wax awood iyo xoog ugu diidid. 

dacarfaal¹ m.l Qaadashada dawo iwm si ay caloosha qarasta ku jirto uga saaranto; qarasfaal. ld dacarfaalid.

dacarfaal² f.g1 (-aalay, -aashay) Caloosha si qaras ku jirto looga saaro, daawo iwm qaadasho. ld dacarfal².

dacarfaalid m.f.dh eeg dacarfaal². ld dacarfaal¹, dacarfal¹, dacarfalid.

dacarfal¹ m.l ld dacarfaalid.

dacarfal² f.g1 (-alay, -ashay) ld dacarfaal².

dacarfalid m.dh ld dacarfaalid.

dacaroo f.mg3 (-ooday, -ootay) Wax dacar hayso noqosho (cid). 

dacarood m.f.l eeg dacaroo. 

dacas¹ m.l (-syo, m.dh) 1. Kabo jilicsan, badanaa guriga lagu joogo oo balaastiig ka sameysan. 2. Diif; rafaad; dhibaato. 

dacas² f.g/mg1 (-say, -stay) 1. (f.g) Cid kabo dacas ah la dhicid. 2. (f.mg) Baabuur quwadjabid. 

dacati¹ m.l ld tacaddi¹.

dacati² f.mg1/2 (-iyay, -iday/-isay) ld tacaddi².

dacatin m.dh eeg tacaddiyid. 

dacatiyid m.dh ld tacaddiyid.

dacawamadow m.dh Nooc dawacada ka mid ah, midab ciiro ah leh, oo caws ku nool ah. ld dawacamadow.

dacawo m.dh ld dawaco.

dacay¹ m.l Xarig yar oo xoolaha qalka ama faruurta hoose looga xiro si loo xukumo. 

dacay² m.dh Faruurta hoose ee xoolaha. 

dacay³ f.g1 (-yay, -yday; -yi) Neef, si loo xukumo, qalka hoose xarig kaga xirid. ld dacayee.

dacayan f.mg4 (-ynaa, -ynayd) Neef, wax la dacayey ahaansho. ld dacayeysan.

dacayasho m.f.dh eeg dacayo. ld dacayeysasho.

dacayayn m.dh ld dacayid.

dacayee f.g2 (-yeeyay, -yeysay) ld dacay³.

dacayeysan f.mg4 (-snaa, -snayd) ld dacayan.

dacayeysasho m.dh ld dacayasho.

dacayeysnaan m.dh ld dacaynaan.

dacayeysnaansho m.l/dh ld dacaynaan.

dacayeyso f.g3 (-stay, -satay) ld dacayo.

dacayid m.f.dh eeg dacay³. ld dacayayn.

dacayn m.f.dh eeg dacee. 

dacaynaan m.f.dh eeg dacayan. ld dacayeysnaan, dacayeysnaansho, dacaynaansho.

dacaynaansho m.l/dh ld dacaynaan.

dacayo f.g3 (-yaday, -yatay) Neef, dacay ku xirasho (qof). ld dacayeyso.

dacdarrayn m.f.dh eeg dacdarree. 

dacdarraysan f.mg4 (-snaa, -snayd) Wax dacdarro hayso ahaansho. 

dacdarraysnaan m.f.dh eeg dacdarraysan. ld dacdarraysnaansho.

dacdarraysnaansho m.l/dh ld dacdarraysnaan.

dacdarree f.g2 (-reeyay, -raysay) Wax dacdarro badid. 

dacdarro m.dh Dhibaato badan oo ay nafley nolosha kala kulanto. 

dacdarroobid m.f.dh eeg dacdarrow. 

dacdarrow f.mg1 (-oobay, -owday; -oobi) Wax dacdarro la kulmay noqosho. 

dacee f.g2 (-ceeyay, -caysay) Wax dac ku wasakheyn. 

dacgab¹ m.l Waayidda tabar loo waayo wax la qaban lahaa. ld dacgabid. 

dacgab² f.mg1 (-bay, -btay) Wax la qaban lahaa tabar u waayid. 

dacgabid m.f.dh eeg dacgab². ld dacgab¹.

daciif¹ m.l ld laciif¹.

daciif² f.mg1 (-fay, -ftay) ld laciif².

daciifad m.dh ld laciifad

daciifi f.g2 (-iyay, -isay) ld laciifi.

daciifid m.dh ld laciifid.

daciifin m.dh ld laciifin.

daciifis m.l ld laciifin.

daciifsan f.mg4 (-naa, -nayd) ld laciifsan.

daciifsanaan m.dh ld laciifsanaan.

daciifsanaansho m.l/dh ld laciifsanaan.

dacjoog m.l.kh D. ah: neef xoolo ah oo aan sabada ceelka dhaafin. 

dacluus¹ m.l 1. Faqri. 2. ld dacluusid.

dacluus² f.mg1 (-say, -stay) Faqri noqosho (qof). 

dacluusid m.f.dh eeg dacluus². ld dacluus¹ (2).

dacmad m.dh Dhadhan. 

dacwad m.dh (-do, m.l) Dood garnaqsi iyo eedeyn leh oo laba qof ama ka badan dhexmarta. ld dacwi¹, dacwo.

dacwashiir¹ m.l ld daacaqurun¹.

dacwashiir² f.mg1 (-ray, -rtay) ld daacaqurun².

dacwashiirid m.dh ld daacaqurmid.

dacwee f.g2 (-weeyay, -weysay) Cid dacwo ku oogid. 

dacweyn m.f.dh eeg dacwee. 

dacwi¹ m.l ld dacwad.

dacwi² f.mg1/2 (-iyay,-iday/-isay; -iyi) La d.: dacwo jeedin. 

dacwin m.dh ld dacwiyid.

dacwiyid m.dh eeg dacwi². ld dacwin.

dacwo m.dh ld dacwad.

dacwoo f.mg3 (-ooday, -ootay) U d.: dacwo sameyn. 

dacwood m.f.l eeg dacwoo. 

dacyaal m.l (-llo, m.dh) Qori, dhagax iwm oo muddo badan ceel agtiisa yiil. 

dad m.l (-dyow, m.l) Naaley waxa Eebbe abuuray ugu sarreysa, dhogor lahayn oo garaadkeeda hadal ku cabbiri karta. 

dąd¹ m.l ld ded¹ (1).

dąd² f.g1 (-day, -dday) ld ded².

dadaabee f.g2 (-beeyay, -beysay) Neef geel ah jilbaha korkooda ka xirid. 

dadaabeyn m.f.dh eeg dadaabee. 

dadaabeysad m.l ld dadaabeysasho.

dadaabeysasho m.f.dh eeg dadaabeyso. ld dadaabaysad, dadaabeysi.

dadaabeysi m.l ld dadaabeysasho.

dadaabeyso f.g3 (-stay, -satay) Awr jilbaha korkooda ka xirid. 

dadaal¹ m.l 1. Wax qabad isxilqaamid iyo isku taxallujin leh. 2. Si dhaqso ah oo hawl loo qabto. ld dedaal¹.

dadaal² f.mg1 (-aalay, -aashay) 1. Si isxilqaamid iyo isku taxallujin leh hawl u qabasho. 2. Si dhaqso leh hawl u qabasho. ld dedaal².

dadaalid m.f.dh eeg dadaal². ld dedaalid.

dadab¹ m.l (-byo, m.dh) 1. ld dedeb. Si wax loo dhigo oo in yar ka leexsan jahadiisii hore, gudub. babac. 2. Si goynaysa jahada toosan ee ay wax u yaallaan. 3. D. ah: ilmo aan weli la gardaadin. 4. ld dadbid.

dadab² m.dh (-bo, m.l) 1. Ardaa quruxsan oo ay cid u dhisto nin gabar ka doonaya. 2. Rarada la saaro aqalka miyiga. 

dadab³ f.g1 (-dbay, -dabtay; -dbi) Wax si goyneysa jahada toosan ee uu u yaal u dhigid. 

dadabdhig¹ m.l ld dadabgal¹.

dadabdhig² f.mg1 (-gay, -gtay) ld dadabgal². 

dadabdhigid m.dh ld dadabgelid. 

dadabgal¹ m.l (-llo, m.l) 1. ld dadabdhig 1. Doonidda gabar reerkooda laga doono iyadoo si xushmad leh loo weyddiisanayo. 2. ld dadabgelid.

dadabgal² f.mg1 (-alay, -ashay; -geli) U d.: Reer gabadh si xushmad leh u weydiisasho. ld dadabdhig².

dadabgelid m.f.dh eeg dadabgal². ld dadabdhigid, dadabgal¹ (2).

dadabhambaar m.l ld dadabxambaar¹.

dadabsad m.l ld dadabsasho.

dadabsasho m.f.dh eeg dadabso. ld dadabsad, dadabsi.

dadabsi m.l ld dadabsasho.

dadabso f.g/mg3 (-saday, -satay) 1. (f.g) Wax dhib leh si gardarro ah faraha ula gelid. 2. (f.g) Cid gardarro ku sameyn. 3. (f.mg) Ilmo, si dadab ah u xambaarasho. 

dadabxambaar¹ m.l Si gudub ah oo ilmo aan la gardaadin loo xambaaro. ld dadabhambaar.

dadabxambaar² f.g1 (-ray, -rtay) Ilmo aan la gardaadin si gudub ah u xambaarid. 

dadabxambaarasho m.dh ld dadabxam-baarsasho.

dadabxambaarid m.f.dh eeg dadabxambaar². 

dadabxambaaro f.mg3 (-rtay, -ratay) ld dadabxambaarso.

dadabxambaarsasho m.f.dh eeg dadabxambaarso. ld dadabxambaarasho.

dadabxambaarso f.mg3 (-saday, -satay) Ilmo aan la gardaadin si gudub ah u xambaarasho. ld dadabxambaaro.

dadan¹ m.dh ld dedan¹.

dadan² f.mg1 (-amay, -antay; -ami) ld dedan².

dadan³ f.mg4 (-dnaa, -dnayd) ld dedan³.

dadban f.mg4 (-naa, -nayd) Wax la dadbay ahaansho. 

dadbanaan m.f.dh eeg dadban. ld dadbanaansho.

dadbanaansho m.l/dh ld dadbanaan.

dadbid m.f.dh eeg dadab³. ld dadab¹ (4).

dadcun m.l.kh (-nno, m.dh) 1. D. ah: awr dadka qaniina. 2. D. ah: nafleyda inteeda hilibka dadka quudan karta. 

daddaab m.l (-bbo, m.dh) 1. Qalab farraaro leh oo malabka lagu soo bixiyo. 2. Sidde loo sameeyo weelasha gadawga leh. 

daddaabbe m.l (-bayaal, m.l/dh) 1. Xarig si isweydar ah lug iyo jeeni loogu xiro geela; weydaar. 2. Xarig la iskula xiro qoorta iyo xabadka faraska si uusan aad ugu ordin. 3. Hangool. 

daddaabbee f.g2 (-beeyay, -beysay) Xoolo, daddaabe ku xirid. 

daddaabeyn m.f.dh eeg daddaabee. 

daddaabeysan f.mg4 (-snaa, -snayd) Wax la daddaabeeyay ahaansho (xoolo). 

daddaabeysnaan m.f.dh eeg daddaabeysan. ld daddabeysnaansho.

daddaabeysnaansho m.l/dh ld daddaabeysnaan.

daddaami f.g2 (-iyay, -isay) ld dandaami.

daddaamin m.dh ld dandaamin.

daddaansad m.l ld dandaansasho.

daddaansasho m.dh ld dandaansasho.

daddaansasho m.f.dh egg daddaanso. ld daddaansad, dandaansad, dandaansasho.

daddaanso f.g3 (-saday, -satay) ld dandaanso.

daddan f.mg4 (-naa, -nayd) 1. Qof fudud oo aan degganayn ahaansho. 2. Ku d.: Qof, wax ku mamay ahaansho. ld deddan.

daddanaan m.f.dh eeg daddan. ld daddanaansho, deddanaan, deddanaansho.

daddanaansho m.l/dh ld daddanaan.

daddil m.l (-llo, m.dh) Xawayaanka inta dadka kula dagaalanta herdida, durdurada, xaraatida. 

daddo m.dh ld deddo.

daddoo f.mg3 (-ooday,-ootay) ld deddoo.

daddoobid m.dh ld deddoobid.

daddood m.l ld deddood.

daddow f.mg1 (-oobay, -owday; -oobi) ld deddow.

dadduuc f.g1 (-cay, -cday) Ku d.: wax culus si khasab ah ku wadid. 

dadduucid m.f.dh eeg dadduuc. 

dądid m.dh ld dedid.

dadlaq m.l.kh ld dadliq.

dadliq m.l.kh D. ah: meel biyo badan oo dadka aan dabbaasha aqoon ku haftaan. ld dadlaq.

dadmid m.dh ld dedmid.

dadnaan m.dh ld dednaan.

dadnaansho m.l/dh ld dednaan.

dadnimo m.dh Dad ahaansho. 

dadoobid m.f.dh eeg dadow. 

dadow f.mg1 (-oobay, -owday; -oobi) Dad noqosho. 

dadqaad m.l (-dyo/-ddo, m.dh) D. ah: libaax ama waraabe halis ah oo hilibka dadka ku nool. 

dadqaadnimo m.dh Dadqaad ahaansho. 

dadqal m.l (-llo, m.dh) Nin hilibka dadka cuna. 

dadqalad m.l Dadqalnimo. 

dadqaladnimo m.dh ld dadqalnimo.

dadqalatanimo m.dh Dadqalato ahaansho. 

dadqalato m.dh 1. Naag dadka qalata oo hilibkiisa cunta. 2. (m.u) Koox dad ah oo hilibka dadka cunta. 

dadqalnimo m.dh Dadqal ahaansho. ld dadqaladnimo.

dadweyne m.l Ummad inteeda la xukumo ee aan maamulka siyasiga wax ka hayn. 

dadyahan m.l (-nno, m.dh) Nafley dadka qalata oo hilibkiisa cunta. 

daf¹ m.l (-faf, m.l) (muus.)Durbaan yar oo shulushyo bir ah leh. 

daf² m.dh.sh.r Cod tilmaama socod ama dhawaaq kedis ah. 

daf³ f.g1 (-fay, -ftay) Ka d.: wax si kedis ah u dhufsasho. 

dafaar m.l Qof sabool ah. 

dafac m.l Cudur halis ah, sangoror leh oo fardaha ku dhaca. ld darfac, dirfac.

dafcad m.dh (-do, m.l) Koox dad oo hawl wada billaabay ama wada dhammeeyey. 

dafdaf m.dh Fal aan deggenaan lahayn ee qof ku kaco. 

dafdaflayn m.f.dh eeg dafdaflee. 

dafdafle m.l (-layaal, m.l/dh) Qof dafdaf badan; meelo galgal badan. 

dafdaflee f.mg2 (-leeyay, -laysay) Dafdaf samayn. 

dafid m.f.dh eeg daf³. 

dafir¹ m.l Diididda run la ogyahay. ld dafirid.

dafir² f.mg1 (-ray, -rtay) Run la ogyahay diidid. 

dafiraad m.dh ld dafirid.

dafirid m.f.dh eeg dafir². ld dafir¹, dafiraad.

dafo m.dh (-ooyin, m.l) Nooc haadda hilib cunka ka mid ah, dheereysa oo si dhaqso leh bahallada yaryar ama hilibka u dhufsata; so'laduul; huunfey. ld dafto, dhifato, dhufato.

dafraan m.l.kh ld dafshaan.

dafshaan m.l.kh Qof dhibaato dhaqaale hayso. ld dafraan, tafshaan.

daftar m.l (-rro, m.dh) Buug wax lagu qorto. 

dafto m.dh ld dafo.

da'fur¹ m.l 1. Ratigu marka u qooqbaxo. 2. ld da'furid. Ka baabi'idda qooqu ka baaba'o awr. 

da'fur² f.mg1 (-ray, -rtay) Qooq ka bi'id (awr). 

da'furid m.f.dh eeg da'fur². ld da'fur¹ (2).

dag f.g1 (-gay, -gtay) Cid dhibaato aysan filayn gaarsiin ama ka dhaadhicin wax aan jirin; dhagrid; khatalid. 

dagaag¹ m.l 1. Qof ama dad ka dalaabay degaankoodii cayrnimo awgeed. 2. ld dagaagid.

dagaag² f.mg1 (-gay, -gtay) Cayrnimo awgeed la dalaabid (qof). 

dagaagid m.f.dh eeg dagaag². ld dagaag¹ (2). 

dagaagnimo m.dh Dagaag ahaansho (qof). 

dagaal¹ m.l (-llo, m.dh) 1. Iska horimaad af ama addin ah, waxyeello lays gaarsiiyo oo dhexmara laba qof ama ka badan. 2. ld dagaalid.

dagaal² f.g/mg1 (-aalay, -aashay) D./la d.: laba qof ama ka badan waxyeello af ama addin ah isgaarsiin. 

dagaal-aqoon m.dh Xeelad. 

dagaalgal m.l (-llo, m.dh) 1. Heer korriimo oo marka wiilashu gaaraan dagaalka ka qayb qaadan karaan. 2. D. ah: wiil gaaray da'dii uu dagaal kaga qayb qaadan lahaa. 3. Hab dagaal looga qayb qaato. 

dagaalgeli f.g2 (-iyay, -isay) Ciidan dagaallamaya hoggaamin (qof). 

dagaalgelin m.f.dh eeg dagaalgeli. ld dagaalgelis.

dagaalgelis m.l ld dagaalgelin.

dagaalid m.f.dh eeg dagaal². ld dagaal¹ (2). 

dagaaljecel f.mg4 (-claa, -clayd) Qof shiddoole ah ahaansho. 

dagaaljeclaan m.f.dh eeg dagaaljecel. ld dagaaljeclaansho.

dagaaljeclaansho m.l/dh ld dagaaljeclaan.

dagaaljooji f.g2 (-iyay, -isay) Dirir joojin. 

dagaaljoojin m.f.dh eeg dagaaljooji. ld dagaaljoojis.

dagaaljoojis m.l ld dagaaljoojin. 

dagaallamid m.f.dh eeg dagaallan². ld dagaallan¹.

dagaallan¹ m.l ld dagaallamid.

dagaallan² f.mg1 (-amay, -antay; -ami) La d.: cid dagaal kula kicid. 

dagaaltoleed m.l Dagaal dhex mara dad qaraabo ah; dagaalsokeeye. 

dagaalyahan m.l (-nno, m.dh) Qof geesi ah oo tabaha iyo xeeladaha dagaalka yaqaan. 

dagaalyahannimo m.dh Dagaalyahan ahaansho (qof). 

dagaggoo f.mg2 (-gooyay, -goysay) Ka d.: xoolo dago ka bixin. 

dagaggooyn m.f.dh eeg dagaggoo. ld dagaggoys (3).

dagaggooys m.l 1. D. ah: ari dago ku waajibtay. 2. D. ah: neef dago ahaan loo bixiyey. 3. ld dagaggoyn.

dagan¹ f.mg1 (-gmay, -gantay; -gmi) 1. Wax aan foojignayn noqosho (nafley). 2. Wax dayacan noqosho (alaab, xoolo iwm). 

dagan² f.mg4 (-gnaa, -gnayd) 1. Wax aan foojignayn ahaansho (nafley). 2. Wax dayacan ahaansho (alaab, xoolo iwm). 

daganduug¹ m.l ld daganduugid. 

daganduug² f.g1 (-gay, -gtay) 1. Wax qarin. 2. Wax baabi'in. 

daganduugid m.f.dh eeg daganduug². ld daganduug¹.

dagarasoon m.l ld daqarasoon.

dagasho m.f.dh eeg dago². 

dagati m.dh.kh Wax dayacan. 

dagid m.f.dh eeg dag. ld dagniin.

dagiigaxasho m.dh ld digiigixasho. 

dagiigix m.l ld digiigix.

dagiigoxo f.mg3 (-xday, -xatay) ld digiigoxo. 

dagmid m.f.dh eeg dagan¹. 

dagnaan m.f.dh eeg dagan². ld dagnaansho.

dagnaansho m.l/dh ld dagnaan. dagniin m.dh ld dagid. 

dago¹ m.dh 1. Bilaha dayaxa ee muslinka tirsado tan ugu horreysa. 2. Sadaqo sharciga Islaamku ku waajibiyey hantida qofka muslim ah sannadkiiba mar. 3. D. ah: neef ari ah oo sadaqadaas loo bixiyo. 

dago² f.mg3 (-gtay, -gatay) 1. U d.: wax, cid u dayacmid. 2. Ku d.: ku dagmid, ku khatalmid; sigasho; baylahoobid. 

daguug f.g1 (-gay, -gtay) 1. Ceel, god iwm aasid. 2. Wax baabbi'in. 

daguugan f.mg1 (-gmay, -gantay; -gmi) Wax la daguugay noqosho. 

daguugid m.f.dh eeg daguug. 

daguugmid m.f.dh eeg daguugan. 

dah f.g/mg1 (-hay, -hday) 1. (f.g) Wax awdid. 2. (f.mg) Dhalasho. 

dahaar¹ m.l (-rro, m.dh) Dhawraarin maqaar; maro, warqad adag iwm ka samaysan, wax dusha uga dhegsan. 

dahaar² f.g1 (-ray, -rtay) Dhawraarin maqaar; maro, warqad adag iwm ka samaysan, wax dusha uga dhejin. 

dahaaran f.mg4 (-rnaa, -rnayd) Wax la dahaaray ahaansho. 

dahaarid m.f.dh eeg dahaar². 

dahaarnaan m.f.dh eeg dahaaran. ld dahaarnaansho

dahaarnansho m.l/dh ld dahaarnaan.

dahab m.l Macdan qaali ah, midab cawlan leh, dhalaasha, aan daxalaysan oo waxyaabaha la isku qurxiyo laga samaysto. 

dahabee f.g2 (-beeyay, -beysay) Wax dahab ku dheehid. 

dahabeyn m.f.dh eeg dahabee. 

dahabi m.l.kh D. ah: wax midab dahab leh. 

dahabo m.dh Shimbir yar garbaha, ka madow, baalashana midab dahabi ah ku leh; caddadhuuni. 

dahan f.mg4 (-hnaa, -hnayd) ld dihin.

dahar m.l (dahar, m.dh) 1. Geed weyn oo harac ah. 2. Dhismo hoos leh, qabriyada laga ag dhiso oo Quraanka lagu akhriyo. 

dahasho m.dh ld dihasho.

dahid m.f.dh eeg dah. 

dahnaan m.dh ld dihnaan.

dahnaansho m.l/dh ld dihnaan.

daho f.mg3 (-hday, -hatay) ld diho.

dahsoomid m.f.dh eeg dahsoon¹. 

dahsoon¹ f.mg1 (-oomay, -oontay; -oomi) Wax qarsoon noqosho. 

dahsoon² f.mg4 (-naa, -nayd) Wax qarsoon ahaansho. 

dahsoonaan m.f.dh eeg dahsoon². ld dahsoonaansho.

dahsoonaansho m.l/dh ld dahsoonaan.

dakaamid m.f.dh eeg dakaan². ld dakaamo (2), dakaan¹ (2).

dakaamo m.dh 1. Daal badan oo ku yimaadda gammaanka iyo awrta marka ay socod dheer galaan. 2. ld dakaamid.

dakaan¹ m.l 1. D. ah: gammaan ama awr aad u daalay. 2. ld dakaamid.

dakaan² f.mg1 (-amay, -antay; -ami) Gammaan ama awr aad u daalid. 

dakanaduug¹ m.l Baabi'inta la baabi'iyo godob dad u dhexeysey. ld dakanaduugid. 

dakanaduug² f.g1 (-gay, -gtay) Godob dad u dhexaysay baabbi'in. 

dakanaduugid m.f.dh eeg dakanaduug². ld dakanaaduug¹.

dakane m.l ld dakano.

dakano m.dh (-ooyin, m.l) Godob, utun, dhagar. ld dakane.

dakar m.l (-rro, m.dh) Xubinta taranka ee ragga; gus. 

dakayn m.f.dh eeg dakee. 

dakee f.mg2 (-keeyay, -kaysay) 1. Sariir, kursi iwm ku dul raaxaysasho. 2. Biyo ku dul maraabayn (markab ama doon). 

dakhaakhul¹ m.l Qof gabow dartiis, isku daran noqday. ld laclac¹.

dakhaakhul² f.mg1 (-ulay, -ushay) Qof gabow dartiis erayada uu sheegayo aan la garan karin. ld laclac².

dakhaakhulid m.f.dh eeg dakhaakhul². ld laclacid.

dakhal m.l (-llo, m.dh) 1. Tiir dheer oo qori ah ama bir ah oo doonyaha iyo maraakiibta dhexdooda laga taago oo farnaanka iyo shiraaca celiya. 2. Qar hoos u dheer. 

dakhar¹ m.l ld daqar¹.

dakhar² f.g1 (-khray, -khartay) ld daqar².

dakhli m.l Hanti cid ka soo gasha shaqo ama ganacsi. 

dakhramid m.dh ld daqramid.

dakhran¹ f.mg1 (-amay, -antay; -ami) ld daqran¹.

dakhran² f.mg4 (-naa, -nayd) ld daqran².

dakhranaan m.dh ld daqranaan.

dakhranaansho m.l/dh ld daqranaan.

dakhrid m.dh ld daqrid.

dal¹ m.l (-lal, m.l) Dhul soohdin loo yaqaan leh oo la degganyahay; waddan. 

dal² f.g1 (-alay, -ashay) Harag rogob ka gurid. 

dala'¹ m.l ld dhama'¹.

dala'² f.mg1 (-l'ay, -la'day; -l'i) ld dhama'².

dalaabid m.dh 1. ld dalow 1. Dal qalaad iska aadid. 2. eeg dalaaw². 

dalaad m.dh (-dyo, m.dh) Dhul bannaan oo aan dhir waaweyn lahayn. 

dalaadala fk. Si aayar ah. 

dalaaf¹ m.l 1. D. ah: xoolo ama dad darxumo iyo rafaad ka muuqdo. 2. D. ah: ceel biyihii ka gureen. 3. ld dalaafid.

dalaaf² f.mg1 (-fay, -ftay) 1. Dad ama xoolo, wax darxumo iyo rafaad ka muuqdo noqosho. 2. Ceel, biyo ka gurid. 

dalaafid m.f.dh eeg dalaaf². ld dalaaf¹ (3).

dalaafsan f.mg4 (-naa, -nayd) Wax dalaafay ahaansho. 

dalaafsanaan m.f.dh eeg dalaafsan. ld dalaafsanaansho.

dalaafsanaansho m.l/dh ld dalaafsanaan.

dalaandal¹ m.l (daaw.) Sarsaridda meel oogada ka mid ah oo dhiig ku guntamay la sarsaro iyadoo dhiigga toobin looga soo nuugayo. 

dalaandal² f.g1 (-alay, -ashay) (daaw.) Meel oogada ka mid ah oo dhiig ku guntamay, si toobin dhiigga looga soo nuugo sarsarid. 

dalaandalan f.mg4 (-lnaa, -lnayd) Qof la dalaandalay ahaansho. 

dalaandalid m.f.dh eeg dalaandal². 

dalaandalnaan m.f.dh eeg dalaandalan. ld dalaandalnaansho.

dalaandalnaansho m.l/dh ld dalaandalnaan.

dalaaq¹ m.l ld dalaaqid.

dalaaq² m.dh Erey lagu dhawaaqo marka qof dumar ah la furaayo. ld dalaaqo, dalqad.

dalaaq³ f.g1 (-qay, -qday) Naag dalqaddeeda siin. 

dalaaqid m.f.dh eeg dalaaq³. ld dalaaq¹.

dalaaqo m.dh ld dalaaq².

dalaaw¹ m.l Darxumo awgeed oo qof dalkiisa uga haajiro. ld dalaw¹ (2).

dalaaw² f.mg1 (-aabay, -awday) Qof, darxumo awgeed dalkiisa uga haajirid. ld dalaw².

dalab¹ m.l (-byo, m.dh) Codsi ballanqaad leh oo cid wax lagu weyddiisto. 

dalab² m.dh (-lbo, m.l) Qallooc yar oo lugaha gala oo labada law isu soo dhawaadaan. 

dalab³ f.g1 (-lbay, -labtay; -lbi) Codsi ballanqaad leh oo wax lagu weyddiisanayo sameyn. 

dalable m.l.u (-layaal, m.l/dh) Qof hal lug dalab ku leh. 

dalag m.l Miraha la beerto ee la cuno. 

dalag-geddis m.l (-yo ..., m.dh) Habka beerashada oo ku salaysan in dalagyo kala duwan lagu beero dhul isku mid ah, si gaar ah oo isku xigta. 

dalaggeddi f.g2 (-iyay, -isay) Beer, dalaggii hore ee ku beernaa mid ka duwan ku beerid. 

dalaggeddin m.f.dh eeg dalaggeddi. ld dalaggeddis.

dalaggeddis m.l ld dalaggeddin. 

dalagle m.l (-layaal, m.l/dh) Nin beerrey ah. 

dalalaco m.dh.kh D. ah: rati aan lugaha xarig uga xirnayn. 

dalalka-horumaray m.l Waddamadda horumarka ka sameeya dhinacyada warshadaha, beeraha, farsamada iyo teknooljiyada, waxbarashada, dhaqaalaha, iyo heerka nolosha qofka, iyo bulshada. 

dalalka-soo-koraya m.l Waddamadda aan weli horumar ka samayn dhinacyada warshadaha, beeraha, farsamada, teknooljiyada, waxbarashada, dhaqaalaha heerka nolosha qofka iyo bulshada. 

dalambaabbi¹ m.l 1. D. ah: socod qofku hadba dhan u ciirayo tabar darro awgeed. 2. ld dalambaabbiyid.

dalambaabbi² f.mg1/2 (-iyay, -iday/-isay; -iyi) Tabardarro awgeed, socod hadba dhan loo ciirciirayo socosho (qof). 

dalambaabbin m.dh ld dalambaabbiyid.

dalambaabbiyid m.f.dh eeg dalambaabbi. ld dalambaabbi¹ (2), dalambaabbin.

dalan f.mg1 (-lmay, -lantay; -lmi) Wax asqo hayso noqosho. 

dalandal¹ m.l 1. D. ah: ilmo socod barad. 2. ld dalandalid.

dalandal² f.mg1 (-alay, -ashay) Ilmo, socod barasho. 

dalandalid m.f.dh eeg dalandal². ld dalandal¹ (2).

dalandool¹ m.l 1. Socod noqnoqosho leh oo laba meel oo kala fog la isaga goosho. 2. ld dalandoolid.

dalandool² f.mg1 (-oolay, -ooshay) Socod noqnoqosho leh laba meel oo kala fog isaga gooshid. 

dalandoolid m.f.dh eeg dalandool². ld dalandool¹ (2).

dalandoolli m.dh Cayayaan caanallusha la eg isku bahna yihiin oo hargaha iyo lafahaba xagata. ld dalandoolyo.

dalandoolyo m.dh ld dalandoolli.

dalankac¹ m.l 1. Masiibo. 2. ld dalankicid.

dalankac² f.mg1 (-cay, -cday; -kici) Masiibo la kulmid. 

dalankacayn m.f.dh eeg dalankacee. 

dalankacee f.mg2 (-ceeyay, -caysay) Si celcelis ah u turanturrood. 

dalankacid m.f.dh eeg dalankac². ld dalankac¹ (2).

dalankicid m.f.dh eeg dalankac². ld dalankac¹ (2).

dalaq m.dh.sh.r Cod tilmaama socod kedis ah. 

dalaqoon m.l Dalyaqaan. 

dala'sad m.l ld dala'sasho.

dala'sasho m.f.dh eeg dala'so. ld dala'sad, dala'si.

dala'si m.l ld dala'sasho.

dala'so f.mg3 (-'saday, -'satay) Cid khayaano yar oo aan wax lagu yeelayn ku samayn. 

dalaw¹ m.l 1. ld dalow 1 (3). Baaldi. 2. ld dalaaw¹.

dalaw² f.mg1 (-laabay, -lawday) ld dalaaw².

dalawi m.dh.kh D. ah: neef geel ah oo caana badan; madi. 

dalayn m.f.dh eeg dalee. 

dalbajuuco m.dh Dalab weyn. 

dalballaarsi m.l ld dhulballaarsi.

dalbasho m.f.dh eeg dalbo. 

dalbid m.f.dh eeg dalab³. 

dalbo¹ m.l.w eeg dalab². 

dalbo² f.g3 (-baday, -batay) 1. Dalab sameyn (qof). 2. Ciidan amar siin. 3. Isu baaqid (turub). 

dalboole m.l Qof dalbo leh. 

dalcad m.dh (-do, m.l) Taag; tiiro. 

daldaalyayn m.f.dh eeg daldaalyee. 

daldaalyee f.g2 (-yeeyay, -yaysay) Cid, daldaalyo badid (qof). 

daldaalyo m.dh Isbeddel xun oo cid ku dhaca. 

daldal¹ m.l ld daldalid.

dąldal¹ m.l ld dąldalid.

daldal² f.g1 (-alay, -ashay) 1. Alaab iwm meel ka gurid iyadoo hadba in la qaadayo. 2. Wax si xad-dhaaf ah u cunid ama cabbid. 

dąldal² f.g1 (-alay, -ashay) Xarig siriq leh oo meel sare ka soo laalaada qof ku merjin. ld deldel².

daldalaad m.dh ld dąldalid.

dąldalan f.mg4 (-lnaa, -lnayd) Wax la deldelay ahaansho. ld deldelan.

daldalan¹ m.l Hadal badan oo aan nuxur lahayn. 

daldalan² f.mg1 (-lmay, -lantay; -lmi) D./iska d.: hadal badan oo aan macno lahayn ku hadlid. 

daldalasho m.f.dh eeg daldalo. 

daldalid m.f.dh eeg daldal². ld daldal¹.

dąldalid m.f.dh eeg dąldal². ld dąldal¹, daldalaad, deldel¹, deldelaad, deldelid 

daldalmid m.f.dh eeg daldalan². 

daldalnaan m.f.dh eeg dąldalan. ld daldalnaansho, deldelnaan, deldelnaansho.

daldalnaansho m.l/dh ld daldalnaan.

daldalo f.g3 (-ashay, -alatay) Wax meel wada yaal hadba in ka qaadasho. 

daldalool¹ m.l 1. Daloollo badan oo uu weel iwm yeesho. 2. Iimo; ceebaal. ld dulduleel¹.

daldalool² f.mg1 (-oolay, -ooshay) Wax daloollo badan yeelasho. ld dulduleel².

daldalooli f.g2 (-iyay, -isay) Wax daloollo badan yeelid. ld dulduleeli.

daldaloolid m.f.dh eeg daldalool². ld dulduleelid.

daldaloolin m.f.dh eeg daldalooli. ld daldaloolis, dulduleelin, dulduleelis.

daldaloolis m.dh ld daldaloolin.

dalee f.g2 (-leeyay, -laysay) 1. Wax cusboonaysiin ama qurxin. 2. Guri, meel ay hawo ka soo gasho u yeelid. 3. Dhul wax lagu beeri jiray in muddo ah nasin. 

daleel m.dh 1. Meel bannaan oo aan dugsi lahayn. 2. D. ah: meel cidla' ah. 

dalid m.f.dh eeg dal². 

dal'id m.dh ld dham'id.

daliig¹ m.l 1. Jilcinta lagu sameeyo caw, maqaar iwm iyadoo qalab gaar ah la adeegsanayo. 2. Daaweynta muruq jirran iyadoo faraha la adeegsanayo. ld daliigid.

daliig² m.dh (-go, m.l) 1. Cad dhuuban, dheer oo ka samaysan maro, caw, maqaar iwm. 2. Xarriiq dheer, dhuuban oo wax ku dul taal. 

daliig³ f.mg1 (-gay, -gtay) 1. Caw, maqaar iwm qalab gaar ah oo looga tala galay ku jilcin. 2. Muruq jirran faraha ku daaweyn. 

daliigid m.f.dh eeg daalig³. ld daliig¹. 

daliigtin m.dh (-imo, m.l) Summad jiitin ah oo ariga daanka looga dhigo. 

daliil¹ m.l.kh (-llo, m.dh) D. ah: qof dullinimo ka muuqato. 

daliil² m.l/dh (-llo, m.dh/-lo, m.l) Markhaati cad oo wax xaqiiqnimadiisa lagu caddeynayo. 

daliili f.g2 (-iyay, -isay) Wax xaqiiqadooda sheegid. 

daliilin m.f.dh eeg daliili. 

daliilnimo m.dh Daliil ahaansho (qof). 

daliiq f.g1 (-qay, -qday) 1. Caw, maqaar iwm kala jeexid. 2. Ka d.: qof dhar, darajo iwm si sharaf darro ah uga qaadid. 3. Ka d.: mindi, seef iwm galka ka saarid. 

daliiqan f.mg4 (-qnaa, -qnayd) Wax la daliiqay ahaansho. 

daliiqid m.f.dh eeg daliiq. 

daliiqnaan m.f.dh eeg daliiqan. ld daliiqnaansho.

daliiqnaansho m.l/dh ld daliiqnaan.

daliishad m.l ld daliishasho.

daliishasho m.f.dh eeg daliisho. ld daliishad.

daliisho f.g3 (-shaday, -shatay) Wax daliil ka dhigasho. 

daljecli m.dh Waddaninnimo. 

daljir m.l (-rro, m.dh) Qof ciidanka qalabka sida ka mid ah oo qaabilsan difaaca dalka. 

dalkucelin m.dh Si khasab ah oo qof dal kale jooga dalkiisa lagu geeyo. 

dalkuggal m.l Ruqso qof hal mar ku geli karo dal shisheeya; fiiso. 

dalkujoog m.l (-gyo, m.dh) Ruqso qoraal ah oo qof loogu oggolaado in uu dal shisheeye ku deggenaado. 

dalkummar m.l (-rro, m.dh) Baasaboor. 

dallaal m.dh.kh 1. D. ah: meel barwaaqo ama biyo leh oo aan lagu badnayn. 2. D. ah: aan ciriiri ahayn; waxa ku jira si wanaagsan ugu filan; ballaaran. 

dąllaal¹ m.l (-llo/-liin, m.dh) 1. Qof shaqadiisu tahay in uu dadka wax u kala iibiyo. 2. Hantida qof dadka wax u kala iibiya qarash ahaan u qaato. ld dillaal¹, dullaal¹.

dąllaal² f.g1 (-aalay, -aashay) Dad wax u kala iibin. 

dąllaalid m.f.dh eeg dąllaal². ld dillaalid, dullaalid.

dallaalin m.dh ld dallaallimo.

dallaallimayn m.f.dh eeg dallaallimee. 

dallaallimee f.g2 (-meeyay, -maysay) Meel dallaallimo ka dhigid. 

dallaallimo m.dh (-ooyin, m.l) Meel kor ka dadan oo dhinacyaha ka furan oo wax lagu gato ama la harsado. ld dallaalin.

dallaalnimo m.dh Dallaal ahaansho. 

dąllaalnimo m.dh Dąllaal ahaansho. ld dillaalnimo, dullaalnimo.

dallaalo m.dh In yar oo caafimaad ah oo qof jirranaa helo. 

dallaashad m.f.l eeg dallaasho. 

dallaasho f.mg3 (-shaday, -shatay) Ku d.: meel barwaaqo ah ama biyo badan ku keliyaysasho. 

dallaayad m.dh (-do, ml.) 1. ld dallad. Qalab ka samaysan saab bira ah iyo maro ku tolan oo qorraxda iyo roobka laga galo. 2. Baarashuud. 

dallac¹ m.l 1. Khudrad, hilib, dufan iwm oo la isku shiiqay. 2. ld dallicid.

dallac² f.g/mg1 (-cay, -cday; -lici) 1. (f.g) Khudrad, hilib, dufan iwm isku shiilid. 2. (f.mg) Dallacaad helid (qof). 

dallacaad m.dh Derejo qof la siiyo oo ka sarreysa tiisii hore. 

dallacbilaash m.l Suugo aan hilib lahayn. 

dallacsii f.g2 (-iiyay, -iisay) Qof, derajo u kordhin. 

dallacsiin m.dh eeg dallacsii. ld dallacsiis.

dallacsiis m.l ld dallacsiin.

dallad m.dh (-do, m.l) ld dallaayad (1).

dal-lahelay m.dh ld dan-lahelay

dallal¹ m.l Jeesjees. 

dallal² f.mg1 (-alay, -ashay) Cid ku jeesjeesid. 

dallalid m.f.dh eeg dallal². 

dallayn m.f.dh eeg dallee. 

dallaysasho m.f.dh eeg dallayso. 

dallayso f.g3 (-stay, -satay) Qof, wax uusan lahayn xalaalaysasho. 

dallee f.g2 (-leeyay, -laysay) 1. Aqal meel naacawi ka soo gasho u yeelid. 2. Cid hoosaasin. 

dalleen m.dh Dandarranaan; dhibaataysnaan. 

dalleensan f.mg4 (-naa, -nayd) Qof, wax dalleen hayo ahaansho. 

dalleensanaan m.f.dh eeg dalleensan. ld dalleensanaansho.

dalleensanaansho m.l/dh ld dalleensanaan.

dallici f.g2 (-iyay, -isay) Kor u qaadid; darajo u kordhin. 

dallicid m.f.dh eeg dallac². ld dallac¹ (2).

dallicin m.f.dh eeg dallici. 

dalluug m.l (dalluug, m.dh) Geed abaareed, gaaban, cufan oo leh laamo dhuudhuuban iyo caleemo yaryar; hayn. 

dalluun m.dh God hoos u dheer oo dhuuban. 

dalmar m.l (-rro, m.dh) Nin dalal badan tegay. ld dalmareen.

dalmarid m.dh Tegidda dalal badan socdaal lagu tago. 

dalmid m.f.dh eeg dalan. 

dalool¹ m.l (-llo, m.dh) 1. Meel yar furan, wareegsan oo wax ka bannaan. 2. Saddex qaybood oo wax loo qaybshay middood. ld duleel¹.

dalool² m.l (-lo, m.dh) (baay.) Dalool ku dhex yaallo saytobalaasanka unug noolkaas oo ay ka buuxaan hawo, biyo, dareerayaal kale, dheecaan ama saxarro cunto ah. Unugyada dhirta, had iyo jeer waxay leeyihiin dalool weyn oo keliya, laakiin unugyada xayawaanku inta badan waxay leeyihiin in dhowr dalool oo yaryar. 

dalool³ f.mg1 (-oolay, -ooshay) Meel yar, furan, wareegsan, bannaan yeelasho (wax). ld duleel².

dalooli f.g2 (-iyay, -isay) Wax dalool u yeelid. ld duleeli.

daloolid m.f.dh eeg dalool³. ld duleelid.

daloolin m.f.dh eeg dalooli. ld duleelin.

daloolin-cad-hunguri m.dh (daaw.) Hawl qalliimeed ee lagu sameeyo dalool hungurigacad luqunta dhexdeeda si neefta loogu furo qof ay ka xirantay sida qofka qaba: gawracatada, ama shey: (badhan, lacag iniin iwm) oo gudaha ku dhacay oo neefta xira. 

dalooliye m.l Bir af dhuuban oo girgirro leh oo alwaaxda, birta iwm lagu dalooliyo. ld duleeliye.

dalooshamid m.f.dh eeg dalooshan¹. ld duleeshamid.

dalooshan¹ f.mg1 (-amay, -antay; -ami) Meel, wax dalool leh noqosho. ld duleeshan¹.

dalooshan² f.mg4 (-shnaa,-shnayd) Wax dalool leh ahaansho. ld duleeshan².

dalooshnaan m.f.dh eeg dalooshan². ld dalooshnaansho, duleeshnaan, duleeshnaansho.

dalooshnaansho m.l/dh ld dalooshnaan.

dalow¹ m.l (-wyo, m.dh) 1. Wadaan ramal ah; baaldi. 2. Haadaan ama meel dheer oo hoobad ah; deli. 3. Qof dalkiisii dhibaato awgeed uga cararay ee meel kale degaansada. 4. ld dalaabid.

dalow² f.mg1 (-laabay, -lawday; -laabi) Qof dalkiisii ku dhibaatooday, dal kale iska aadid. 

dalqad m.dh (-do, m.l) ld dalaaq².

dalqami f.mg2 (-iyay, -isay) 1. Ka d.: qof wax uu ogyahay in uu sheego ku khasbid. 2. Ku d.: si qasab ah cid afka wax uga siin. 

dalqamid m.f.dh eeg dalqan². ld dalqan¹ (2), dulqami, dulqan¹.

dalqamin m.f.dh eeg dalqami. 

dalqamiso m.dh (-ooyin, m.l) Sixir lagu sameeyo qof la doonayo wax uu ogyahay in uu sheego. 

dalqan¹ m.l 1. Hadal badan oo iyadoo aan laga fiirsan lagu hadlo. 2. ld dalqamid. ld dulqan¹.

dalqan² f.mg1 (-amay, -antay; -ami) Hadal badan oo aan laga fiirsan ku hadlid. ld dulqan².

dalqe m.l ld dalqo.

dalqo m.dh (c.nafl.) Xubinta codku ka sameysmo, hawadana sambabada ayay ku duwda, waxay ku taal hunguriga cad dushiisa, waxay ka sameysantahay sagaal carjowood oo ay isu hayaan seedo iyo muruqyo xuub gaduudan ayaa ku dadan, waxa ku dhexyaal laba joog o xargaha codka ah oo sameeya codka. ld dalqe.

dalqoholac m.l 1. (daaw.) Halaamacoodka dalqada iyo xargaha codka waxa keena baktiiriya, fiirus ama walax kimikaad iwm. 2. (daaw.) Halaamacoodka cunaha qaybta dhabxanagga ka dambeysa. Waxay sameysaa cuno xanfaf waxana sida badan la socda quman. 

dalsan m.l Dhul saac leh oo aan qaniin lahayn; Carrasan. 

daltabyeysan f.mg4 (-snaa, -snayd) Nafley dalkeedii u hilowday ahaansho. 

daltabyeysnaan m.f.dh eeg daltabyeysan. ld daltabyeysnaansho.

daltabyeysnaansho m.l/dh ld daltabyeysnaan.

daltabyo m.dh Qaban waayidda ay nafley qaban weydo dal ku cusub oo aaney horay u joogi jirin. 

daltabyoo f.mg3 (-ooday, -ootay) Daltabyo dareemid (nafley). 

daltabyood m.f.l eeg daltabyoo. 

dalwi f.g2 (-iyay, -isay) Ceel wadaan u ridid (qof). 

dalwin m.f.dh eeg dalwi. 

dalxiis¹ m.l 1. Tegidda meel la tago iyadoo looga danleeyahay raaxeysi iyo daawasho. 2. D. ah: qof meel tamashle iyo raaxeysi u jooga. 

dalxiis² f.mg1 (-say, -stay) Meel tamashle iyo raaxeysi ku tegid. 

dalxiise m.l (-sayaal, m.l/dh) Qof meel tamashle iyo raaxeysi ku jooga. 

dalxiisid m.f.dh eeg dalxiis². 

dalxiisnimo m.dh Dalxiis ahaansho (qof). 

dalyaqaan m.l.kh (-nno, m.dh) D. ah: qof dal dabeecaddiisa, degaankiisa iwm aqoon u leh. 

dam m.dh.sh.r 1. D. dheh: hadal tilmaama wax dhaca ama wax basa. 2. D. ka sii: wax burburin; wax seexin. 

damaaci m.l.kh D. ah: qof damac badan. 

damaan m.dh Fallaar weyn waranka u eg oo aan dhega lahayn. ld dabaan.

damaashaad¹ m.l (-dyo, m.dh) Ciyaaro iyo waxyaallo kale oo farax leh oo lagu muujiyo maalin taariikh weyn leh. 

damaashaad² f.mg1 (-day, -dday) Maalin taariikh weyn leh ciyaaro iyo waxyaallo kale oo farax leh ku muujin. 

damaashaadid m.f.dh eeg damaashaad². 

damac¹ m.l 1. Hunguri weynaan dheeraad ah oo wax loo yeesho. 2. Rabitaan. 3. ld damcid.

damac² f.mg1 (-mcay, -macday; -mci) 1. Hunguri weynaan dheeraad ah wax u yeelasho (cid). 2. Wax rabid (cid). Tus. “Waxaan damcay in aan Diinsoor aado.” 

damacsan f.mg4 (-naa, -nayd) Wax, wax gaar ah damac u hayo ahaansho. 

damacsanaan m.f.dh eeg damacsan. ld damacsanaansho.

damacsanaansho m.l/dh ld damacsanaan.

damal m.l (-llo, m.dh) 1. Qurac weyn oo har badan. 2. Qori weyn qallalan oo la shito; dhamal. 3. Caws dumaa ah. 

damaq f.g1 (-mqay, -maqday) ld danaq.

dambaab¹ m.l ld dembaab¹.

dambaab² f.mg1 (-bay, -btay) ld dembaab².

dambaabas¹ m.l Sheelidda wax xogtooda la ogyahay la qariyo. 

dambaabas² f.g1 (-say, -stay) Wax xogtooda la ogyahay qarin. 

dambaabasad m.l ld dambaabasasho.

dambaabasasho m.f.dh eeg dambaabaso. ld dambaabasad.

dambaabasid m.f.dh eeg dambaabas². 

dambaabaso f.mg3 (-stay, -satay) Wax xogtooda la ogyahay qarsasho. 

dambaabburo m.dh.u Dhimbilo. 

dambaabi f.g2 (-iyay, -isay) ld dembaabi.

dambaabid m.dh ld dembaabid.

dambaabin m.dh ld dembaabin.

dambaabis m.dh ld dembaabin.

dambaabsii f.g2 (-iiyay, -iisay) ld dembaabsii.

dambaabsiin m.dh ld dembaabin.

dambaaburo m.dh Dhimbilo yaryar oo dabka ka duulduula. 

dambaaji f.g2 (-iyay, -isay) ld dembaaji.

dambaajin m.dh ld dembaajin. 

dambacaad f.mg1 (-day, -dday) Calool u jiifid (qof). 

dambar m.l Caanaha ugu horreeya neef dhalay laga maalo. 

dambari f.g2 (-iyay, -isay) Neef dhalay dambar ka lisid. 

dambarin m.f.dh eeg dambari. ld dambaris.

dambaris m.l ld dambarin.

dambarsad m.l ld dambarsasho.

dambarsame m.l Lixda bilood ee dayrta iyo diraacda oo dayaxu uusan dirirka la fariisaneyn (Baladambarsame). ld dambarsame.

dambarsasho m.f.dh eeg dambarso. ld dambarsad, dambarsi.

dambarsi m.l ld dambarsasho.

dambarso f.mg3 (-saday, -satay) Neef dhalay dambar ka maalid. 

dambas m.l 1. Budo midab ciira boos ah leh oo ka harta dhuxul bastay. 2. D. ah: Midab ciira boos ah. ld bambas.

dambasame m.l ld dambarsame.

dambasayn m.f.dh eeg dambasee. ld bambasayn.

dambasee f.g2 (-seeyay, -saysay) Wax dambas marin. ld bambasee.

dambasoobid m.f.dh eeg dambasow. ld bambasoobid.

dambasow f.mg1 (-oobay, -owday; -oobi) Qoryo, dhuxul iwm dambas noqosho. ld bambasow.

dambasqaad m.l Weel yar, dhalo, macdan, qori iwm ka samayn oo sigaarka lagu demiyo. 

dambasyaal m.l (-llo, m.dh) 1. D. ah: dhagax weyn oo dhardhaar laga dhigto. 2. Qori weyn, qallalan oo muddo badan la shidan karo. 

dambaxir¹ m.l Xarig gaaban oo sac la lisayo sibraha looga xiro. 

dambaxir² f.g1 (-ray, -rtay) Sac la maalayo sibraxirid. 

dambaxiran f.mg4 (-rnaa, -rnayd) Wax dambaxir lagu sameeyey ahaansho (sac la lisayo). 

dambaxirid m.f.dh eeg dambaxir². 

dambaxirnaan m.f.dh eeg dambaxiran. ld dambaxirnaansho.

dambaxirnaansho m.l/dh ld dambaxirnaan.

dambayn m.f.dh eeg dambee. 

dambaysii f.g2 (-iiyay, -iisay) Ka d.: wax, wax kale gadaashooda dhigid. 

dambaysiin m.f.dh eeg dambaysii. 

dambe s. 1. Ka d.: dabadeed, kaddib. Tus. “Fasaxa ka dambe ayaan is arkaynaa”. 2. Gadaal xiga; dambeeya. ld damme.

dambee f.mg2 (-beeyay, -baysay) 1. Ka d.: wax, wax kale gadaashooda socosho ama taagnaan. 2. Ka d.: cid xushmadeyn. 

dambeed m.l (-ddo/-dyo, m.dh) (xis.) Ururka xubnaha dambe ee lammaaneyaal horsan ee xiriir. Guud ahaan waa ururka leh tirsaneyaal ee la dhigo dhidibka taagan (dhidibtay) ee garaaf. 

dambeeto fk. Dabadeed, kaddib. 

dambi m.l ld dembi.

dambidhaaf¹ m.l ld dembidhaafid.

dambidhaaf² f.mg1 (-fay, -ftay) ld dembidhaaf².

dambidhaafid m.dh ld dembidhaafid.

dambiil m.dh (-lo, m.l) Qalab caw, xaskul, caag iwm laga sameeyo sidde leh oo adeegga guriga lagu rito. ld danbiil.

dambiilannimo m.dh ld dembilennimo.

dambiile m.l ld dembiile.

dambitir¹ m.l ld dembitirid.

dambitir² f.g1 (-ray, -rtay) ld dembitir².

dambitirid m.dh ld dembitirid.

dambow fk. Ka d.: dabadeed, kaddib. Tus. “Toban casho ka dambow buu iska tegey”. 

damci f.lg2 (-iyay, -isay) Damac gelin. 

damcid m.f.dh eeg damac². ld damac¹ (3).

damcin m.f.dh eeg damci. ld damcis.

damcis m.l ld damcin.

damdaguugan m.l.kh D. ah: mugdi aan waxba loo jeedin. 

dameer¹ m.l (-rro, m.dh) Labka gammaan la rarto, ka yar faraska, leh dhegodhaadheer, guud gaaban iyo midab bey ah. ld dabeer¹, dammeer¹.

dameer² m.dh (-ro, m.dh) Dheddigga gammaan la rarto, ka yar faraska, leh dhego dhaadheer, guud gaaban iyo midab bey ah. ld dabeer², dammeer².

dameerabilayn m.dh ld dameeradhaglayn. dameerabilee f.mg2 (-leeyay, -leysay) ld dameeradhaglee.

dameeradhaglayn m.f.dh eeg dameeradhaglee. ld dameerabilayn.

dameeradhaglee f.mg2 (-leeyay, -leysay) Qof wax uu niyadda ka jecel yahay is diidsiin. ld dameerabilee.

dameeradhuuji f.g2 (-iyay, -isay) Qof dameeradhuujo ku qabasho. 

dameeradhuujin m.f.dh eeg dameeradhuuji. 

dameeradhuujo m.dh Tab legdenka ka mid ah oo qof qof kale labada lugood dhexda kaga maro si uu xanuujiyo oo neeftu ugu celiyo. 

dameerajoogeen m.l 1. Urur xiddiga ah. 2. ld dameerjoog.

dameerdibadeed m.l (-dyo, m.dh) 1. Farow. 2. Dameer duur joog ah oo aan dadku munaafacaadsan. 

dameerfarow m.l Dameer weyn, banjoog ah oo leh midab diillimo caddaan iyo madow ah. ld farow.

dameerhogo m.dh Howtulhamag. 

dameerjoog m.l 1. Meel biyaha roobku fariistaan. 2. dameerajoogeen. 

dameero m.dh ld dameerow.

dameerow m.l Cudurrada carrabka ku dhaca mid ka mid ah. ld dameero.

dami f.g2 (-iyay, -isay) 1. Dab, nal iwm bakhtin. 2. Dhibaato xasilin. ld demi.

damid m.f.dh eeg dąn. ld demid.

dąmiin m.l (-nno, m.dh) Qof siiba arday oo fahmadiisu yartahay. ld dąmmiin.

damiin¹ m.l ld dammiin¹.

damiin² f.g1 (-nay, -ntay) ld dammiin².

damiinad¹ m.l ld dammiinasho.

damiinad² m.dh ld dammiinad².

damiinid m.dh ld dammiinid.

damiinnimo m.dh ld dammiinnimo.

dąmiinnimo m.dh Damiin ahaansho (qof). ld dąmmiinnimo.

damiino f.g3 (-ntay, -natay) ld dammiino.

damiir m.l Wax la xiriira garaadka aadanaha oo fara wanaagga xumahana ka reeba. 

damin m.dh eeg dami. ld damis, demin, demis.

damis m.dh ld damin.

dammaad¹ m.l Wareer culus oo qofku kala garan waayo meesha iyo waqtiga uu joogo. 

dammaad² f.mg1 (-day, -dday) Wareer culus oo meesha iyo waqtiga la joogo lala kala garan waayo la kulmid. 

dammaadid m.f.dh eeg dammaad². 

dammaadsan f.mg4 (-naa, -nayd) Wax dammaaday ahaansho (qof). 

dammaadsanaan m.f.dh eeg dammaadsan. ld dammaadsanaansho.

dammaadsanaansho m.l/dh ld dammaadsanaan.

dammaan m.l 1. ld lammaan 1. Heshiis qoraal ama af oo caddeynaya in la fulin doono wax lagu heshiiyey; ballanqaad. 2. Ari d. ah: ariga inta jarka ah oo loogu talagalay iib. 

dammaanad¹ m.l ld dammiinasho.

dammaanad² m.dh ld dammiinad².

dammaanasho m.dh ld dammiinasho.

dammaano f.g3 (-ntay, -natay) ld dammiino.

damman f.mg4 (-naa, -nayd) Qof maskax ahaan aan baraarugsanayn ahaansho; maahsan. 

dammanaan m.f.dh eeg damman. ld dammanaansho.

dammanaansho m.l/dh ld dammanaan.

damme s. ld dambe.

dammeer¹ m.l ld dameer¹.

dammeer² m.dh ld dameer².

dąmmiin m.l ld dąmiin.

dammiin¹ m.l (-nno, m.dh) Qof la yaqaan oo qof kale mas'uul ka noqda. ld damiin¹.

dammiin² f.g1 (-nay, -ntay) Qof kale mas'uul ka noqosho (qof). ld damiin².

dammiinad¹ m.l ld dammiinasho.

dammiinad² m.dh (-do, m.l) Naag dammiin ah. ld damiinad², dammaanad², lammaanad².

dammiinasho m.f.dh eeg dammiino. ld damiinad¹, damiinasho, dammaanad¹, dammaanasho, 

dammiinid m.f.dh eeg dammiin². ld damiinid, lammaanid.

dammiinnimo m.dh Dammiin ahaansho. ld damiinnimo.

dąmmiinnimo m.dh ld dąmiinnimo.

dammiino f.g3 (-ntay, -natay) Cid damiin ka noqosho. ld damiino, dammaano, lam-maano.

dammooti m.dh ld tammooti.

damqad m.l ld danqasho.

damqasho m.dh ld danqasho.

damqi f.g2 (-iyay, -isay) ld danaq.

damqid m.dh ld danqid.

damqin m.dh ld danqin.

damqo f.g/mg3 (-qaday, -qatay) ld danqo.

damrad m.dh (-do, m.l) Waran dhego leh oo libaax badeedka lagu ugaarsado. 

damradayn m.f.dh eeg damradee. 

damradee f.g2 (-deeyay, -daysay) Libaax badeed iwm damrad ku dhufasho. 

damuuji f.g2 (-iyay, -isay) Indho, in yar isku qabasho. 

damuujin m.f.dh eeg damuuji. 

damuuqsad m.l ld damuuqsasho.

damuuqsasho m.f.dh eeg damuuqso. ld damuuqsad, damuuqsi.

damuuqsi m.l ld damuuqsasho.

damuuqso f.g3 (-saday, -satay) Indho, in yar isku qabasho. 

dan m.dh (-no, m.l) 1. Ujeddo qof doorbido in ay faa'ido ugu jirto fal sameyntiisa. 2. D. u geli: wax ama qof tixgelin gaar ah siin. 3. Bannaan. 

dąn f.mg1 (-amay, -antay; -ami) Dab, nal iwm bakhtiyid. ld den.

danaag¹ m.l Waxtar; dheef. 

danaag² m.dh Meel bannaan oo kayni ku wareegsantahay. 

danaagax m.l (-xyo, m.dh) Gogol yar. ld danagax.

danaani f.mg2 (-iyay, -isay) U d.: dad si danaana ah gacan ku siin. 

dąnaani¹ m.l 1. Soo noqoshada dhawaaqa marka uu ku dhaco qararka darbiyada iwm. 2. Buuq ama bulaan ka soo baxa dad badan ama xoolo iwm. 3. Cida dameeraha; 

durruqaan. ld dannaanni¹.

dąnaani² f.mg1 (-nyay, -niday; -nyi) Qar, derbi iwm dhawaaq soo celin. ld dannaanni².

danaanin m.f.dh eeg danaani. ld danaano.

danaano m.dh La safashada qof la safto laba cidood ama ka badan oo is haya middood; hiilo. ld danaanin.

danaanyid m.f.dh eeg dąnaani². ld dannaanniyid.

danab¹ m.l (-byo, m.dh) 1. Biriq. 2. Birdanab. 3. Qof ama wax dadka soo jiita. 

danab² m.l (-byo, m.dh) (fiis.) Barashada ifafaalaha saldanab ha ahaado danabneg ama mid qulqulaya. 

danabayn m.f.dh eeg danabee. 

danabaysan f.mg4 (-snaa, -snayd) Wax la danabeeyey ahaansho (bir). 

danabaysnaan m.f.dh eeg danabaysan. ld danabaysnaansho.

danabaysnaansho m.l/dh ld danabaysnaan.

danabee f.g2 (-beeyay, -baysay) Wax danab u yeelid. 

danabneg m.l (fiis.) Barashada saldanabyada ee neg, xoogagga u dhexeeya iyo badada danabka ee la xiriira. 

danabnimo m.dh Danab ahaansho (qof). 

danaboobid m.f.dh eeg danabow. 

danabow f.mg1 (-oobay, -owday; -oobi) Wax danab leh noqosho. 

danab-soocid m.dh Maxsuulka falgalka kiimikaad kana dhasha qulqul danab oo dhexmaraaya gudbiye-milme. Raadkani waxa uu abuuraa aayano u kala socda dhinaca qotinada. 

danaf m.l 1. Qabow daran; dhaxan. 2. Weerar. 

danagax m.l ld danaagax. danan¹ m.l 1. Cida fardaha. 2. ld dananid.

danan² f.mg1 (-nay, -ntay) 1. Faras ciyid. 2. Dawan, lacag qaddaaddiic ah iwm sanqarid. 

dananid m.f.dh eeg danan². ld danan¹ (2).

danaq f.g1 (-nqay, -naqday) Nabar, boog iwm dhiig ama dheecan ka keenid. ld damaq, damqi, danqi, daqan, daqmi, daqni, dinqi.

danayn m.f.dh eeg danee. 

danaysad m.l ld danaysasho.

danaysan f.mg4 Wax wax kale lagu daray ahaansho. 

danaysasho m.f.dh eeg danayso. ld danaysad, danaysi.

danaysi m.l Qabsashada qof uu qabsado dan uu leeyahay. ld danaysasho.

danaysnaan m.f.dh eeg danaysan. ld danaysnaansho.

danaysnaansho m.l/dh ld danaysnaan.

danayso f.mg3 (-stay, -satay) Qof, dan u gaar ah fushasho. 

danayste m.l (-tayaal, m.l/dh) Qof dantiisa keliya ka fekera. 

danbiil m.dh ld dambiil.

dandaami f.g2 (-iyay, -isay) Wax culus, iyadoo dhulka in yar laga hinjinayo la socosho. ld daddaami.

dandaamin m.f.dh eeg dandaami. ld daddaamin.

dąndaan m.l (-nno, m.dh) Dhagax weyn. 

dandaansad m.l ld dandaansasho.

dandaansasho m.f.dh eeg dandaanso. ld daddaansad, daddaansasho, dandaansad.

dandaanso f.g3 (-saday, -satay) Wax culus, iyadoo dhulka in yar laga hinjinayo qaadasho. ld daddaanso.

dandarrayn m.f.dh eeg dandarree. 

dandarraysan f.mg4 (-snaa, -snayd) Wax dandarro hayso ahaansho. 

dandarraysnaan m.f.dh eeg dandarraysan. ld dandarraysnaansho.

dandarraysnaansho m.l/dh ld dandarraysnaan.

dandarree f.g2 (-reeyay, -raysay) Nafley dandarro badid. 

dandarro m.dh Diif ka muuqata nafley oo ka timaadda nafaqo darro ama cudur. 

danduul m.dh (-llo, m.dh) Weel bir ka samaysan oo marka ceelasha la qodayo dhoobada lagu qaado. 

danee f.g2 (-neeyay, -naysay) 1. Caano la lulayo biyo yar ku darid. 2. Wax tixgelin dheeraad ah siin. 

danfadhi m.l.kh (-iyo, m.dh) B. ah: xoolo aan xero lahayn. ld banfadhi.

danfariisad m.l ld danfariisasho.

danfariisasho m.f.dh eeg danfariiso. ld banfariisad, banfariisasho, danfariisad.

danfariisi¹ m.l Xoolo meel aan xero ahayn lagu bariisiyey. ld banfariisi¹.

danfariisi² f.mg2 (-iyay, -isay) Xoolo meel aan xero ahayn ku baryid. ld banfariisi².

danfariiso f.mg3 (-stay, -satay) Xoolo, xero la'aan baryid. ld banfariiso.

dangalo m.dh (-ooyin, m.l) Wax ay isu yihiin naago la wada qabo. 

dangaraaro m.dh Madax wareer. 

dangaraaroo f.mg3 (-ooday, -ootay) Dangararo dareemid (qof). 

dangaraarood m.f.l eeg dangaraaroo. 

dangee f.g2 (-geeyay, -geysay) Cid hiillo u baahnayd oo garab la siin waayey ahaansho. 

dangeyn m.f.dh eeg dangee. ld dangeys.

dangeys m.l ld dangeyn.

dangeysan f.mg4 (-snaa, -snayd) Cid hiillo u baahnayd oo garab la siin waayey ahaansho. 

dangeysnaan m.f.dh eeg dangeysan. ld dangeysnaansho.

dangeysnaansho m.l/dh ld dangeysnaan. 

dangiig¹ m.l 1. Jiif raaxo leh dhabarku hooseeyo; xusullaysi. 2. ld dangiigid. ld dingiig¹.

dangiig² f.mg1 (-gay, -gtay) Si raaxeysi leh dhabarka ugu seexasho. ld dingiig². 

dangiigid m.f.dh eeg dangiig². ld dangiig¹ (2), dingiig¹, dingiigid.

dangiigsad m.l ld dangiigsasho. 

dangiigsasho m.f.dh eeg dangiigso. ld dangiigsad, dangiigsi, dingiigsad, dingiigsasho.

dangiigsi m.l ld dangiigsasho.

dangiigso f.mg3 (-saday, -satay) Si raaxeysi leh dhabarka ugu seexasho. ld dingiigso. dango m.dh Garabsiin waayidda cid hiillo u baahnayd. 

dangoobid m.f.dh eeg dangow. 

dangow f.mg1 (-oobay, -owday; -oobi) Cid hiillo u baahnayd oo garab la siin waayey noqosho. 

dani¹ m.l Qof mas'uul ka ah baabuur, bas iwm. ld deni.

dani² m.dh Geed weyn, ciinka iyo dharkeenka ay isku bahyihiin oo ceelasha, guryaha, waraha iwm deyr looga dhigo; dano. 

danjir m.l ld danjire. 

danjire m.l (-rayaal, m.l/dh) Nin wakiil ka ah dawlad kale; safiir. 

danla'aan m.dh Seegseeg iyo shaqo la'aan. 

danla'aansho m.l/dh ld danla'aan.

dan-lahelay m.dh.kh D. ah: guntiino ama saddex-dhudood haweenku qaadan jireen. ld dal-lahelay.

dannaago m.dh ld dinnaago. dannaanni¹ m.l ld dąnaani¹.

dannaanni² f.mg1 (-nyay, -niday; -nyi) ld danaani².

dannaanniyid m.dh ld danaanyid.

dannabayn m.f.dh eeg dannabee. 

dannabe m.l.u Neef baadi ah ama la soo xaday oo la qashay. ld dannabo.

dannabee f.g2 (-beeyay, -baysay) Neef la soo xaday ama baadi ah qalasho. 

dannabo m.dh ld dannabe.

danni¹ m.l Dareen shaki iyo hubsiino la'aan abuura. 

danni² f.g1 (-iyay, -iday; -iyi) Dareen shaki iyo hubsiino la'aan leh cid ku abuurid. 

danniyid m.f.dh eeg danni². 

dano m.dh 1. Dani. 2. In yar oo caano dhanaan ah oo gundhig looga dhigo caano la rabo in ay dhaqso u gorooraan. 3. In yar oo caano ah oo laga shubo caano la lulayo oo la siiyo qof la rumaysanyahay in uu u sancanyahay oo ay haantu subag badan dhalayso. 4. Biyo yar oo lagu daro caano la lulayo marka ay firfiraan. 

danqaab¹ m.l Waxyeello. ld danqaabid.

danqaab² f.g1 (-bay, -btay) Cid waxyeello gaarsiin. 

danqaabid m.f.dh eeg danqaab². ld danqaab¹, danqaabo.

danqaabo m.dh ld danqaabid.

danqaare m.l ld danqaaro.

danqaaro m.dh Nooc cawska dhaadheer ka mid ah oo meelaha biyo fariisinka ah ka baxa. ld danqaare.

danqad m.l ld danqasho.

danqasho m.f.dh eeg danqo. ld damqad, damqasho, danqad, daqmad, daqmasho, daqnad

danqi f.g2 (-iyay, -isay) ld danaq.

danqid m.f.dh eeg danaq. ld damqid, damqin, danqin, daqmid, daqmin, daqnid.

danqin m.dh ld danqid.

danqo f.g/mg3 (-qaday, -qatay) Boog, nabar iwm. wax dhiig ama dhacaan laga keenay noqosho. ld damqo, daqmo, daqno.

dansan f.mg4 (-naa, -nayd) Dab, nal iwm wax bakhtiyey ahaansho. ld densan.

dansanaan m.f.dh eeg dansan. ld dansanaan-sho, densanaan, densanaan-sho.

dansanaansho m.l/dh ld dansanaan.

danseeg¹ m.l Wax aan faa'ido lahayn ee qof waqti ku dhaafo. ld danseegid. 

danseeg² f.mg1 (-gay, -gtay) Qof, wax aan faa'ido lahayn waqti ku lumin. 

danseegid m.f.dh eeg danseeg². ld danseeg¹. 

danseeji f.g2 (-iyay, -isay) Qof, waqtiga uga lumin waxaan faa'iido u lahayn. 

danseejin m.f.dh eeg danseeji. ld danseejis. 

danseejis m.l ld danseejin.

dansheegad m.l ld dansheegasho.

dansheegasho m.f.dh eeg dansheego. ld dansheegad.

dansheego f.mg3 (-gtay, -gatay) U d.: qof muraad uu leeyahay qof u sheegasho. 

danwadaag m.dh (-go, m.l) 1. Dad isku degaan ah oo wadaaga heshiis nabadgelyo. 2. Dad isku degaan ah oo dan gaar ahaaneed ka dhexeyso. 

danyar¹ m.dh.u Qof dhaqaalihiisu liito oo aan heli karin wax nolol maalmeedkiisa dhaafsiisan. ld dabyar.

danyar² f.mg4 (-raa, -rayd) Qof dhaqaalihiisu liito oo aan heli karin wax dhaafsiisan nolol maalmeedka ahaansho. 

danyaraan m.f.dh eeg danyar². ld danyari, danyaro.

danyari m.dh ld danyaraan.

danyaro m.dh ld danyaraan.

da'oobid m.f.dh eeg da'ow. 

da'ow f.mg1 (-oobay, -oowday; -oobi) Duq noqosho (qof). 

daqan f.g1 (-qnay/-qmay, -qantay; -qni/-qmi) ld danaq.

daqaqamid m.f.dh eeg daqaqan². ld daqaqan¹.

daqaqan¹ m.l Socod meel aan guriga ka fogeyn lagu gaaro; faalal. ld daqaqamid.

daqaqan² f.mg1 (-amay, -antay; -ami) U d.: Meel aan guriga ka fogeyn socod ku gaarid. 

daqar¹ m.l (-rro, m.dh) Dhaawac madaxa gaara oo aan lafta jebin. ld dakhar¹.

daqar² f.g1 (-qray, -qartay; -qri) Qof, dhaawac aan lafta jebin madaxa ka gaarsiin. ld dakhar².

daqarasoon m.l Hanti sako ahaan loo bixiyo marka Soonku dhammaado. ld dagarasoon, daqarsoon.

daqarsoon m.l ld daqarasoon.

daqay m.l/dh (-yo, m.dh) Muruq ku yaal laf dhabarta labadeeda dhinac. 

daqiiji f.g2 (-iyay, -isay) Wax buda ka dhigid. 

daqiijin m.f.dh eeg daqiiji. 

daqiiq m.l/dh 1. Wax kasta oo aad loo shiido; budo. 2. Sarreen aad loo shiiday; bur. 

daqiiqad m.dh (-do, m.l) Waqti hal saac ah oo lixdan meelood loo qaybshay middood. ld daqiiqo.

daqiiqo m.dh ld daqiiqad.

daqmad m.l ld danqasho.

daqmasho m.dh ld danqasho.

daqmi f.lg2 (-iyay, -isay) ld danaq.

daqmid m.dh ld danqid.

daqmin m.dh ld danqid.

daqmo f.mg3 (-maday, -matay) ld danqo.

daqnad m.l ld danqasho.

daqnasho m.dh ld danqasho.

daqni f.g2 (-iyay, -isay) ld daqan.

daqnid m.dh ld danqid.

daqnin m.dh ld danqid.

daqno f.g/mg3 (-naday, -natay) ld danqo.

daqramid m.f.dh eeg daqran¹. ld dakhramid.

daqran¹ f.mg1 (-amay, -antay; -ami) Wax madaxa dhaawac ka gaarey noqosho (qof). 

daqran² f.mg4 (-naa, -nayd) Wax madaxa daqar ka gaarey ahaansho (qof). 

daqranaan m.f.dh eeg daqran². ld dakhranaan, dakhranaansho, daqranaansho.

daqranaansho m.l/dh ld daqranaan.

daqrid m.f.dh eeg daqar². ld dakhrid.

daqsi m.l ld duqsi.

dar¹ m.l (-rar, m.l) 1. Weel ka sameysan bir, qori, harag oo xoolaha biyo loogu shubo. 2. Dhisme dhagax iyo shamiinto ka samaysan oo xoolaha biyo loogu shubo. 3. In xoolo ah oo isku mar ka wada cabta. 4. D. ah: dadkii hore. 

dar² m.dh.fk 1. D.tay, d.taa iwm: awgay, awgaa iwm. 2. D. Alle: Alle dartiis, si niyadsam ah. ld daraad.

dar³ f.g/mg1 (-ray, -rtay) 1. (f.g) Badar, biyo, caano iwm oo meel ku jira weel in yar uga qaadid. 2. (f.g) Middi, waran iwm wax ku mudid. 3. (f.mg) Ka d.: xaal wax ku sugnaayeen si ka xun noqosho. 4. (f.mg) Ku d.: wax, wax kale ku kordhin. 5. (f.mg) Ku d.: nin iyo naag isu guurin. 

daraad m.dh.fk ld dar².

daraaf m.l Nuqul, bartilmaan. 

daraasad m.dh ld daraaso, diraaso.

daraaso m.dh Baaridda ama u dhabbagelidda wax la rabo in xogtooda la ogaado. ld daraasad, diraaso.

daraawiish m.dh.u 1. Urur wadaaddood (dariiqo) oo shiikh u taliyo, nabaddiyo colaaddaba. 2. Qayb ka mid ah Ciidanka booliiska oo qaabilsan amniga reer guuraaga. 3. eeg darwiish. 

darab¹ m.l 1. Dhaqidda la dhaqo meelaha kaadida iyo saxaradu soo maraan; istanyo. 2. (-yo, m.dh) Cabir dhulka beeraha lagu cabiro (oo afar jibaal ah) oo le'eg 25 mitir. 3. Saxaro. 4. In yar oo biyo ah oo lagu istinjoon karo. 5. Dun, aleel, kuul iwm oo weelka lagu qurxiyo. 6. Hanti yar oo laga bixiyo gabar la guursaday oo hooyadeed la siiyo. 

darab² m.dh 1. Toorrey, billaawe iwm daabkooda meesha ugu sarreysa ee quruxda loogu talagalay. 2. ld darib.

darab³ f.g1 (-rbay, -rabtay; -rbi) 1. Wax diyaarin. 2. Weel aleelayn. 

darabdhaqasho m.dh ld darabqaadasho.

darabdhaqo f.mg3 (-qday, -qatay) ld darabqaado.

darabqaadasho m.f.dh eeg darabqaado. ld darabdhaqasho.

darabqaado f.mg3 (-aatay, -aadatay) Saxaro iyo kaadi iska dhiqid. ld darabdhaqo.

daradhig¹ m.l 1. D. ah: miro meel sare saaran oo la qallajinayo. 2. D. ah: ilmo dhashay oo aan weli afartankii ka bixin. 

daradhig² m.dh Sariir caws ka samaysan oo aad dhulka ugu dhow. 

daraf m.l/dh (-rfo, m.l/-fyo, m.dh) 1. Meesha wax ugu baallaysa. 2. Labada kobood ee casaamka ah ee derinta dacalladeeda lagu tolo middood. 

daragad m.dh ld dargad. 

darajee f.g2 (-jeeyay, -jeysay) Qof, si xushmad iyo qaddarin ku jirto ula dhaqmid. ld derejee.

darajeyn m.f.dh eeg darajee. ld derejeyn. 

darajo¹ m.dh (-ooyin, m.l) 1. Heer ama jago shaqo lagu gaaro. 2. Halbeeg saleedka heer kulka ama xaglaha. 3. Xushmo iyo qaddarin. 4. Dhibco imtixaan lagu helo. 

darajo² m.dh (-ooyin, m.l) 1. (xis.) Summad: (°). Halbeeg lagu cabbiro xaglaha sallaxa ah, taasoo la mid ah 1/360 wareeg dhammaystiran ama 1/90 ka xagal qumman. 2. (xis.) Jibbaarka doorsoome ku jira tibix. Tusaale ahaan tibixda 3y . Tibixda ah 3x y z darajadu waa wadarta jibbaarrada doorsoomayaasha oo ah 6. 3. (xis.) Darajada tibxaale ama isle'eg: waa darajada tibixda leh darajada ugu sarreysa. 

dar-alla fk. Run ahaan. 

daran¹ m.dh Geed yar, jaadad badan oo dhooddida iyo dibirka ka baxa oo dhanaan, geelu ku jeelbaxo leh. 

daran² f.mg1 (-rmay, -rantay; -rmi) Ku d.: wax, wax kale ku qasan noqosho. ld darsan².

daran³ f.mg4 (-rnaa, -rnayd) 1. Wax karti badan ahaansho (qof). 2. Wax dhibaato badan ahaansho. 3. Ku d.: wax, wax kale ku qasan ahaansho. 4. Ku d.: qof balwad aad u isticmaala ahaansho. 5. U d.: wax cid dhibaateeya ahaansho. ld darsan³.

darancad m.l/dh Nooc daranta ka mid ah oo meelaha cusbada badan ka baxda. 

darandawaco m.dh Nooc daranta ka mid ah oo aayan xooluhu jeclayn. 

darandoorri¹ m.l 1. Nooc ciyaarsiiska ka mid ah oo uu qofka taagani si aan kala go' lahayn cagaha dhulka ula dhaco. 2. D. ah: fal aan si kala go' lahayn u dhaca. 3. dl. darandoorriyid. 

darandoorri² f.g/mg1/2 (-iyay, -iday/isay; -iyi) 1. (f.g) Neef geel ah, laba nin hal mar si dhaqso leh u wada lisid. 2. (f.g) Rasaas iwm si aan kala go' lahayn u ridid. 3. (f.mg) Si isdabajoog ah cagaha dhulka ula dhicid. 

darandoorrin m.dh ld darandoorriyid.

darandoorris m.l ld darandoorriyid.

darandoorriyid m.f.dh eeg darandoorri². ld darandoorri¹ (3), darandoorrin, darandoorris.

darangee f.g2 (-geeyay, -geysay) Xoolo, meel daran leh daajin. 

darangeel m.dh Nooc daranta ka mid ah oo dhaadheer. 

darangeyn m.f.dh eeg darangee. 

darankutaal m.dh Nooc daranta ka mid ah. 

daranmadow m.l Nooc daranta ka mid ah, gaagaaban, oo midabkeedu madowyahay. 

daranyo m.dh Dacdarro. 

daranyoo f.mg3 (-ooday, -ootay) Dacdarro la kulmid. 

daranyood m.f.l eeg daranyoo. 

darar¹ m.l 1. Caano badan oo candho xoolaad ku yaal. 2. ld dararid.

darar² f.mg1 (-ray, -rtay) Neef xoolo ah candhadiisa caano badan ka muuqasho. 

darari f.g2 (-iyay, -isay) Neef xoola ah nafaqo uu ku dararo siin. 

dararid m.f.dh eeg darar². ld darar¹ (2).

dararin m.f.dh eeg darari. 

dararsasho m.f.dh eeg dararso. 

dararso f.g3 (-saday, -satay) Neef xoolo ah darar ka maalid. 

daras m.l Qof boorane ku kacsanyahay oo aan weli laga tumin. 

darasho m.f.dh eeg daro². 

darato m.dh Cudur halis ah sambabada idaha ku dhaca oo diif iyo qufac badan leh. 

darax m.l D. ah: markab ama doon aan waxba saarrayn. 

daray m.l (daray, m.dh) Geed weyn, ka baxa biyamareennada iyo qararka webiyada oo miro waaweyn, macaan oo la cuno leh; mukay. 

darayn m.f.dh eeg daree. 

darbaal m.l (-llo, m.dh) Maro weyn, adag oo baabuurta aqallada iwm roobka looga dado; shiraaq. 

darbad m.dh (-do, m.l) 1. Dabayl xoog leh oo ka dhacda badda. 2. Xumad badan. 3. ld darbo¹.

darbadayn m.f.dh eeg darbadee. 

darbadee f.g/mg2 (-deeyay, -daysay) Laadid (kubbadda cagta). 

darban f.mg4 (-naa, nayd) 1. Wax diyaar ah ahaansho. 2. Wax aleel lagu qurxiyey ahaansho. 

darbanaan m.f.dh eeg darban. ld darbanaansho.

darbanaansho m.l/dh ld darbanaan.

darbasho m.f.dh eeg darbo². 

darbayn m.f.dh eeg darbee. 

darbee f.g2 (-beeyay, -baysay) 1. Kubbad si xoog leh u laadid. 2. Khayaano faa'iido weyn ku helid. 

darbi¹ m.l ld derbi.

darbi² f.g2 (-iyay, -isay) Cunto la iidaamay gacanta ku cunid. ld sarbi.

darbid m.f.dh eeg darab³. 

darbin m.f.dh eeg darbi². ld sarbin.

darbo¹ m.dh (-ooyin, m.l) 1. Si xoog ah uu kubbad lugta loogu laado. 2. Khayaano faa'iido weyn lagu helo. ld darbad (3).

darbo² f.mg3 (-baday, -batay) 1. Darab qaadasho. 2. U d.: qof hawl isu diyaarin. 

darbuugad m.dh (muus.) Naaro; daf. 

darbuush m.l ld tarbuush.

dardaaran¹ m.l (-nno, m.dh) 1. Ballan uu dhaafo qof oo ku saabsan sida hantidiisa laga yeelayo dhimashadiisa kaddib. 2. Ballan uu dhaafo qof tegayo oo ku saabsan sida laga yeelayo reerkiisa inta uu maqanyahay. 

dardaaran² f.mg1 (-rmay, -rantay; -rmi) 1. Qof dhimashadiisa kaddib sida hantidiisa la yeelayo ka ballamid. 2. Qof tegaya sida reerkiisa laga yeelayo ka ballamid. 

dardaarmid m.f.dh eeg dardaaran². 

dardaarweri f.mg2 (-iyay, -isay) U d.: qof u sheegid dareen iyo dhibaata xun oo ku soo socota. 

dardaarwerin m.f.dh eeg dardaarweri. ld dardaarweris.

dardaarweris m.l ld dardaarwerin.

dardar¹ m.l ld dardarid.

dardar² m.dh 1. Xoog, karti iwm oo aan weli la isticmaalin; carcar. 2. Jiiridda wax la jiiro. 3. D. ah: dhabbe aad loo maro. 

dardar³ f.g1 (-ray, -rtay) Wax jiirid; jibaaxid. ld barbar², berber², derder³.

dardaran¹ f.mg1 (-rmay, -rantay; -rmi) Wax la dardaray noqosho. ld berberan¹, derderan¹.

dardaran² f.mg4 (-rnaa, -rnayd) Wax la dardaray ahaansho. ld barbaran, berberan², derderan².

dardarid m.f.dh eeg dardar³. ld barbarid, berberid, dardar¹, derder¹, derderid.

dardarmid m.f.dh eeg dardaran¹. ld berbermid, derdermid.

dardarnaan m.f.dh eeg dardaran². ld barbarnaan, barbarnaansho, berbernaan

dardarnaansho m.l/dh ld dardarnaan.

dardarsamid m.f.dh eeg dardarsan. 

dardarsan f.mg1 (-amay, -antay; -ami) Isku d.: qof gabow, naxdiin iwm awgood, wax la garan waayey noqosho. 

dardhaaf¹ m.l U gudbidda neef uu u gudbo dar kale. ld dardhaafid.

dardhaaf² f.g/mg1 (-fay, -ftay) 1. (f.g) Neef xoola ah dar kale u gudbid. 2. (f.mg) Dar buux-dhaafid. 

dardhaafi f.g2 (-iyay, -isay) Dar biyo ka badan ku shubid. 

dardhaafid m.f.dh eeg dardhaaf². ld dardhaaf¹.

dardhaafin m.f.dh eeg dardhaafi. ld dardhaafis.

dardhaafis m.l ld dardhaafin.

dardhad m.l ld dardhasho.

dardhasho m.f.dh eeg dardho². ld dardhad.

dardhaysan f.mg4 (-snaa, -snayd) Wax aad u dhaxamaysan ahaansho (nafley). 

dardhaysnaan m.f.dh eeg dardhaysan. ld dardhaysnaansho.

dardhaysnaansho m.l/dh ld dardhaysnaan.

dardho¹ m.dh Dhaxan badan. 

dardho² f.mg3 (-ooday, -ootay) Dhaxan aad u badan la gariirid (nafley). 

daree f.g2 (-reeyay, -raysay) Nafley, nafley kale oo geel ah daro ku qabasho. 

dareeme m.l (-mayaal, m.l/dh) 1. Xubnaha dareenka jirka mid ka mid ah. 2. Xididdada nafleyda ee isku xira xangullaha iyo maskaxda. 3. ld dareemo.

dareeme-kiimikaad m.l (-mayaal, m.l/dh)(baay.) Qaabile, kaas oo baadha jiritaanka kiimikooyin gaar ah. Noolayaashaas unug badanleydo ah waxay u tebiyaan wararka dareemaha dareen wadayaasha. Tusaale ahaan waxa ka mid ah ruqur dhadhannada. 

dareemid m.f.dh eeg dareen². 

dareemo m.dh Caws dhaadheer, oo ka baxa bannaanka iyo dooxoyinka oo gammaanka, geelu jecelyihiin. ld dareeme (3), dureeme, dureemo.

dareen¹ m.l 1. Garasho ku abuurta niyadda qofka isbeddal nafsadeed. 2. War dhiilo leh. 3. Tuhun; shaki. 

dareen² f.mg1 (-eemay, -eentay; -eemi)1. Qof, isbeddel nafsaani ah oo ku abuurmay garasho. 2. Wax tuhmid. 

dareen-indheed m.l (-eemo ..., m.l) (c.nafl.) Qaybta ugu yaryar saddexda qaybood ee dareenwada tirijeemin waxay soo qaaddaa dareenka kuuska isha, xuubka isha iyo qanjirka ilmada; waxay ka soo qaaddaa oo kale qayb yar oo sanka gudihiisa ka mid ah iyo maqaarka sanka sunniyaha iyo maqaarka madaxa. 

dareensad m.l ld dareensasho.

dareensan f.mg4 (-naa, -nayd) Wax, wax dareemay ahaansho. 

dareensanaan m.f.dh eeg dareensan. ld dareensanaansho.

dareensanaansho m.l/dh ld dareensanaan.

dareensasho m.f.dh eeg dareenso. ld dareensad, dareensi.

dareensi m.l ld dareensasho.

dareensii f.lg2 (-iiyay, -iisay) Cid, xog ka maqnayd garansiin. 

dareensiin m.f.dh eeg dareensii. 

dareenso f.g3 (-saday, -satay) Cid, wax sharaysasho. 

dareenwade m.l (-dayaal, m.l/dh)(c.nafl.) Xidhmo nudo ah oo ka kooban miiqaq darenwade iyo nudo tiiriya, kuwaas oo ku dhex xidhan kiish ah nudo isku xidhayaal. Dareenwadayaashu waxay ku xidhaan habdhiska dareenwadka dhexe orgaannada iyo nudaha jidhka. 

dareen-xanuun m.l (-eemo ..., m.l) (daaw.) Xanuun aad u daran oo gubasho ah ama mudid ah oo badanaa raaca lareemayaasha. 

dareer¹ m.l Dhaqaaqidda xoolo meel ay tuurnaayeen ka dhaqaaqaan. ld dareerid.

dareer² f.mg1 (-ray, -rtay) 1. Hoore si aan kala go' lahayn u socosho. 2. Nafley meel ay tuurnayd ka dhaqaaqid. ld dureer².

dareeri f.g2 (-iyay, -isay) 1. ld dureeri. Nafley, meel ay tuurnayd ka dhaqaajin. 2. Hilib dareerin ka dhigid. 3. Si dhaqso ah oo aan hakad lahayn wax u akhrin. 

dareerid m.f.dh eeg dareer². ld dareer¹, dureer¹, dureerid.

dareerin¹ m.f.dh eeg dareeri. ld dareeris¹, dureerin.

dareerin² m.dh (xis.) Wadarta tibxaha ee susun. Guud ahaan, waa tibaax leh sansaanka ah x1 + x2 + x3 + x4 +... taas oo x1 ay yihiin tirooyin maanagal ah ama murakab ah (series). 

dareerin-aritmatig m.dh (xis.) D. tibxaheedu ay sammeeyaan susun aritmatig. 

dareerin-aroorta m.dh (xis.) D. tirada tibxaha ay yihiin makoobane. 

dareerin-joometeri m.dh (xis.) D. saamiga u dhexeeya tibix kasta iyo tan ka horeysa uu yahay madoorsoome. 

dareerin-kalahaad m.dh (xis.) D. oo wadarta dhammaan tibxaha ka dambeeya tibixda n-aad aan dhinmin marka ay n-korodho. 

dareerin-koobane m.dh (-nayaal, m.l/dh) (xis.) D. tirada tibxaheedu ay koobanyihiin ama ay jirto tibix susuntu ay ku dhammaato. 

dareerin-makoobane m.dh (-nayaal, m.l/dh)(xis.) D. tirada tibxaheedu ay yihiin makoobane ama aan jirin jibix ay susuntu ku dhammaato. 

dareeris¹ m.dh ld dareerin¹.

dareeris² m.dh (daaw.) Dareerin dhacaan ku jira meel jirka ka mid ah sida biyaha isgoosyada xubnaha gala ama malax ama kaadi qof kaadi ku dhagtay. 

dareerka-dhiigga m.l (c.nafl) Milanka ka soo hara markuu dhiig xargago. Seeramku waxay u dhigantaa balasmada, laakiin waxa ka maqan borotein la yiraahdo fibrinogen iyo walax kale oo hab hawleedka xargagidda loo isticmaalay. 

dareersad m.l ld dareersasho.

dareersasho m.f.dh eeg dareerso. ld dareersad, dureersad, dureersasho.

dareerso f.g3 (-saday, -satay) Xoolo meel ay tuurnaayeen ka kaxaysasho. ld dureerso.

dareerto m.dh 1. Lafta dheer ee dhabarka. 2. Meesha godan, sanka hoostiisa ku beegan ee bishinta sare kala barta. 

dareewal m.l (-llo, m.dh) 1. Qof shaqadiisu tahay baabuur wadidda; shufeer, wade. 2. Qof yaqaan sida baabuurka lo wado. ld direewal.

darfac m.l ld dafac.

darfi f.g1 (-iyay, -iday; -iyi) 1. Derin, maro iwm daraf u yeelid. 2. Hoore qubid. 

darfiyid m.f.dh eeg darfi. 

darfooley m.dh Nooc dermooyinka ka mid ah oo darfo casaan ah leh. 

dargad m.dh (-do, m.l) 1. Dhisme dhulka ka kacsan oo kaneecada laga fuulo ama miraha lagu qallajiyo. 2. Sariir yar oo ilmaha dhashay la seexiyo. ld daragad. 

dargashabeel m.dh ld durgeyshabeel. 

darib m.dh Hilibka geela intiisa baruurta leh. ld darab² (2).

darid m.f.dh eeg dar³. ld daris.

dariiq m.l (-qyo, m.dh) 1. Waddo yar oo dadka iyo xooluhu qaadaan. 2. Bayd faal oo afartiisa hagood tahay min hal. 

dariiqo m.dh (-ooyin, m.l) Jameeco wadaaddo ah, leh maamul, digri iyo ducooyin u gaar ah, kuna abtirsata shiikh weyn. 

dariir f.g1 (-ray, -rtay) Laf hilib ka dhammayn. 

dariiran f.mg4 (-rnaa, -rnayd) Laf, wax la dariiray ahaansho. 

dariirid m.f.dh eeg dariir. 

dariirnaan m.f.dh eeg dariiran. ld dariirnaansho.

dariirnaansho m.l/dh ld dariirnaan.

dariishad m.dh (-do, m.l) Mid ka mid ah daloollada loo yeelo aqallada iwm oo ay iftiinka iyo naacawdu ka soo galaan; khalfad. 

daris m.l (-syo, m.dh) 1. Caws adag oo gaaban oo ka baxa meelaha qoyaanka joogtada ah leh, ris; guxud. 2. Ceel biyo badan oo mar kasta buuxa. 3. ld darid.

darmaan¹ m.l (-nno, m.dh) 1. Ubad fardood oo lab. 2. Nin mingis qaba. 

darmaan² m.dh (-no, m.dh) 1. Ubad fardood oo dheddig. 2. Qof dumar ah oo qaba mingis. 

darmad¹ m.l 1. Midab guduud oo madow xigeen ah oo xooluhu yeeshaan. 2. ld darmasho.

darmad² m.dh (-do, m.l) Koor boodaanta ka yar, aleelkana ka weyn. 

darmasho m.f.dh eeg darmo. ld darmad¹ (2).

darmi f.g2 (-iyay,-isay) Xoolo meel daran leh daajin. 

darmid m.f.dh eeg daran². ld darsamid.

darmin m.f.dh eeg darmi. 

darmo f.mg3 (-maday, -matay) Ku d.: wax, wax kale ku biirid. 

darnaan m.f.dh eeg daran³. ld darnaansho, darni, darno, darsanaan, darsanaansho.

darnaansho m.l/dh ld darnaan.

darni m.dh ld darnaan.

darno m.dh ld darnaan.

daro¹ m.dh 1. Tab awrtu u dagaasho oo ratigu luquntiisa dulmariyo luqunta ratiga kale isla markaana cududda ku dhegaayo. 2. Tab legdinta ka mid ah oo uu qof gacanta kaga maro qoorta qof kale. 

daro² f.mg3 (-rtay, -ratay) 1. Ku d.: wax, wax kale ku kordhisasho. 2. Ku d.: qof, qof kale u guurin. 3. Isku d.: dhawr waxyaalood isku qaadasho. 4. Isku d.: isku qasasho. 

daroof¹ m.l.kh Darmooyin casaan ah oo guryaha derbiyadooda lagu qurxiyo. 

daroof² f.g1 (-fay, -ftay) Derbiyada guryaha casaan ku qurxin. 

daroofid m.f.dh eeg daroof². 

daroori¹ m.l Hadal tira badan oo aan micna lahayn. ld darooryaan¹.

daroori² f.mg1 (-ryay, -riday; -ryi) Ku hadlid hadal aan micno lahayn. ld darooryaan².

darooryaamid m.dh ld darooryid.

darooryaan¹ m.l ld daroori¹.

darooryaan² f.mg1 (-aamay, -aantay) ld daroori².

darooryid m.f.dh eeg daroori². ld darooryaamid.

darraabid m.f.dh eeg darrow². ld darraw¹, darrow¹.

darraad m.dh ld dorraad.

darraw¹ m.l ld darraabid.

darraw² f.g1 (-raabay, -rawday; -raabi) ld darrow2

darraysad m.l ld darraysasho.

darraysasho m.f.dh eeg darrayso. ld darraysad, darraysi, tarraysad, tarraysasho.

darraysi m.l ld darraysasho.

darrayso f.g3 (-stay, -satay) Timaha darro marsasho. ld tarrayso.

darrib f.g1 (-bay, -btay) Cid tababbarid. 

darribid m.f.dh eeg darrib. 

darro m.dh Dhoobo jilicsan oo timaha lagu nadiifiyo ama lagu qurxiyo; malaas; xaraar. ld tarro.

darroor¹ m.dh Biyo aqalku kor ka soo daayo kolka roobku da'aayo. 

darroor² f.mg1 (-ray, -rtay) Aqal, biyo kor ka soo deyn. 

darroori f.g2 (-iyay, -isay) Biyo meel sare fadhiya ka daadin. 

darroorid m.f.dh eeg darroor². 

darroorin m.f.dh eeg darroori. 

darrow¹ m.l Liididda wax la liido ama la xaqiro; quursi. ld darraabid.

darrow² f.g1 (-raabay, -rowday; -raabi) 1. Wax quursasho. 2. U d.: wax dhaqaale darrayn. ld darraw².

darsad m.l ld tarsad.

darsamid m.f.dh ld darmid.

darsan¹ m.l ld darsin.

darsan² f.mg1 (-amay, -antay; -ami) ld daran².

darsan³ f.mg4 (-naa, -nayd) ld daran³.

darsanaan m.dh ld daranaan.

darsanaansho m.l/dh ld darnaan.

darsasho m.f.dh eeg darso. ld darsad, darsi.

darshad m.dh ld tarshad.

darsi m.l ld darsasho.

darsin m.l (-nno, m.dh) Laba iyo toban (12) shey, isku nooc ah oo meel ku wada jira. ld darsan¹, dersin.

darso f.g/mg3 (-saday, -satay) 1. (f.g) Badar, caano, sonkor iwm wax godan in uga qaadasho. 2. (f.mg) Xaalad lagu sugnaa ka sii liidasho. 3. (f.mg) Ku d.: wax, wax kale ku biirsasho. Tus. “Cali geeliisii laba halaad buu ku darsaday”. 4. Ku d.: wiil gabadh u guurin. 5. U d.: xaalad hore ee lagu noolaa ka maarmiwaayid. 

daruur¹ m.l 1. Tolmo kabaha, lammooyinka iwm sarjiyada looga tolo si loo qurxiyo. 2. Midab barobaro cadcad ah oo xoolaha qaarkood yeeshaan. 

daruur² m.dh (-ro, m.l) Caad biyo xambaarsan oo cirka iyo dhulka dhexdooda heehaaba. 

daruur³ m.dh (-ro, m.l) (fiis.) Dhibco yaryar oo biyo ah oo ka samaysmay uumi-bax biyood oo galay gibilka, ka dibna ku qaboobay meel joog sare leh oo dhulka dushiisa. Uumi-baxa biyuhu wuxuu ka yimaadaa, harooyinka, webiyada iwm. 

daruur4 f.g1 (-ray, -rtay) Kabo, laammo iwm sarjiyadooda tolmo lagu qurxinayo u yeelid. 

daruurad m.l ld daruurasho.

daruuran f.mg4 (-rnaa, -rnayd) Wax daruur leh ahaansho. 

daruurasho m.f.dh eeg daruuro². ld daruurad.

daruurayn m.f.dh eeg daruuree. 

daruuraysasho m.f.dh eeg daruurayso. 

daruurayso f.mg3 (-stay, -satay) 1. Cir, daruur yeelasho. 2. Meel naq leh u guurid. 3. Kabo, laammo iwm daruur u yeelasho. 

daruur-buureed m.l (-ryo ..., m.dh) (c.cimi.) Daruur ka samaysanta dhinaca dugaalka ah ee buurta ama figta gunburta. 

daruuree f.mg2 (-reeyay, -raysay) Neef daruuro gelin. 

daruur-hoose m.dh (-ro .., m.l) (c.cimi) Nooc daruur hoose ah oo ka kooban lakab iskumid ah, oo la moodo dhado dhulka kor uga kacday. 

daruuri¹ m.l D. ah: wax nolosha aanay ka maarmin. 

daruuri² f.g2 (-iyay, -isay) 1. Isu d.: arrin ama meel si geesinnimo iyo degdeg leh u gelid. 2. U d.: wadaan, weel iwm ceel si degdeg ah ugu ridid. 

daruurid m.f.dh eeg daruur4. 

daruurin m.f.dh eeg daruuri². 

daruurnaan m.f.dh eeg daruuran. ld daruur---naansho.

daruurnaansho m.l/dh ld daruurnaan.

daruurnugul m.dh Daruur weyn oo hoos yeelata aanse di'in. 

daruuro¹ m.dh Siriqda loo yeelo xarig wax lagu qabanayo. 

daruuro² f.g3 (-ray, -rtay) Kabo, maro iwm liid qurxan ku tolasho. 

darwiish m.l (-raawish, m.dh) Mid ka mid ah ciidankii Sayid Maxamed Cabdulle Xasan ee u dagaallami jirey xornimada Soomaaliyeed. 

darxad m.dh (-do, m.l) Tarash; xiddo. darxadayn m.f.dh eeg darxadee. 

darxadee f.g2 (-deeyay, -daysay) Maro darxad u yeelid. 

darxumayn m.f.dh eeg darxumee. 

darxumaysad m.l ld darxumaysasho.

darxumaysan f.mg4 (-snaa, -snayd) Wax darxumo hayso ahaansho. 

darxumaysasho m.f.dh eeg darxumayso. ld darxumaysad, darxumaysi.

darxumaysi m.l ld darxumaysasho.

darxumaysnaan m.f.dh eeg darxumaysan. ld darxumaysnaansho.

darxumaysnaansho m.l/dh ld darxumays-naan.

darxumayso f.mg3 (-stay, -satay) Wax darxumo la kulmid. 

darxumee f.g2 (-meeyay, -maysay) Wax darxumo la kulmid. 

darxumi m.dh ld darxumo.

darxumo m.dh Xaalad silic iyo rafaad leh. ld darxumi.

daryaamid m.dh ld dayaamid.

daryaan¹ m.l ld dayaan¹.

daryaan² f.mg1 (-aamay, -aantay; -aami)) ld dayaan².

daryeel¹ m.l 1. Waxtar; kaalmo; taageero; gargaar. 2. ld daryaalid.

daryeel² f.g1 (-eelay, -eeshay) Wax xannaanayn. 

daryeelid m.f.dh eeg daryeel². ld daryeel¹ (2).

daso m.dh Hooy yar oo ka samaysan raro; qoryo, dhoobo iwm. 

dastuur m.l/dh ld tastuur.

daw¹ m.l (-wyo, m.dh) 1. Waddo, dariiq; jid. 2. Wax habboon ama xaq ah. ld dow.

daw² m.l (-yo, m.dh) (juqr.) Meel gaaban lagana gudbi karo ee buuro is haysta oo hakiya dhaqaaqa. 

daw³ m.dh Ceelal badan oo isku meel ku yaalla. 

dawaad m.dh 1. Khad. 2. Weelka khadda lagu shubto. 3. Madow khadka u eg oo awrka qoorka ahi ku yeelato qadaadka. ld tawaad.

dawaaf¹ m.l 1. Wareegga kacbada lagu sameeyo iyadoo waajibka xajka la gudanayo. 2. Socod badan oo warwareeg ku jiro. 3. ld dawaafid.

dawaaf² f.g1 (-fay, -ftay) 1. Iyadoo waajibka xajka la gudanayo, kacbada wareeg ku samayn. 2. Socod badan oo warwareeg ku jiro samayn. 

dawaafi f.g2 (-iyay, -isay) Qof xajka gudanaya kacbada ku warwareejin. ld dawaafsii.

dawaafid m.f.dh eeg dawaaf². ld dawaaf¹ (3).

dawaafin m.f.dh eeg dawaafi. ld dawaafsiin.

dawaafsii f.g2 (-iiyay, -iisay) ld dawaafi.

dawaafsiin m.dh ld dawaafin.

dawaali fk. D. ...u: si toos ah, si aan gabbasho lahayn. Tus. “Waxaan doonayay dawaali ayuu u diiday”. 

dawaansad m.l ld dawaansasho.

dawaansasho m.f.dh eeg dawaanso. ld dawaansad, dawaansi, tawaansad, tawaansasho

dawaansi m.l ld dawaansasho.

dawaanso f.g3 (-saday, -satay) Cid wehel ka dhigasho. ld tawaanso.

dawaaqi m.dh Nooc shabaagta ka mid ah oo libaax badeedka lagu dabo. 

dawaar m.l (-rro, m.dh) 1. Wax wareega sida garangarta. 2. Makiinad dharka lagu tolo. 3. Duraanka dharka lagu tolo ama lagu fasilo. 

dawaarad m.dh (-do, m.l) Abitey. 

dawaarle m.l (-layaal, m.l/dh) Ninka dharka tola ama fasila. ld dawaarwale.

dawaaro m.dh Lo' yaryar, gaagaaban oo aan caano badnayn. 

dawaarwale m.l ld dawaarle.

dawac m.l (-cyo, m.dh) Dawacada keeda lab. 

dawacamadow m.dh ld dacawamadow.

dawaco m.l (-ooyin, m.l) 1. Dugaag hilib ku noolka ka mid ah, eyga u eg kase yar oo ariga laaya. 2. Dawacada midkeeda dheddig. ld dacawo, dayo¹ (2).

dawakh¹ m.l ld dawakhid.

dawakh² f.mg1 (-khay, -khday) Madax wareer dartiis wax la kala garan waayid. 

dawakhaad m.dh Madax wareer wax la kala garan waayo. 

dawakhi f.g2 (-iyay, -isay) Qof, madax wareer ku ridid. ld dawikhi.

dawakhid m.f.dh eeg dawakh². ld dawakh¹, dawikhid.

dawakhin m.f.dh eeg dawakhi. ld dawikhin.

dawakhsan f.mg4 (-naa, -nayd) Qof madax wareer hayo ahaansho. 

dawakhsanaan m.f.dh eeg dawakhsan. ld dawakhsanaansho.

dawakhsanaansho m.l/dh ld dawakhsanaan.

dawan m.l (-nno, m.dh) 1. Koor yar, bir ka samaysan oo gammaanka loo xiro. 2. Qalab bir ah, laga dhawaajiyo marka xisada dugsida billaabanayaan ama dhammaanayaan. 

dawar¹ m.l ld dawarid.

dawar² f.g/mg1 (-ray, -rtay) 1. (f.g) Baryo iyo yabooh u wareegid. 2. (f.g) Markab ama doon washirid. 3. (f.mg) Markab ama doon leexin. ld dewer².

dawari f.g2 (-iyay, -isay) Wax dhumay baadi goobid. ld daweri, dawri, deweri.

dawarid m.f.dh eeg dawar². ld dawar¹, dewer¹, dewerid.

dawarin m.f.dh eeg dawari. ld dawerin, dawrin, dewerin.

dawarsad m.l ld dawarsasho.

dawarsasho m.f.dh eeg dawarso. ld dawarsad, dawarsi, dewersad, dewersasho, dewersi.

dawarsi m.l ld dawarsasho.

dawarso f.g3 (-saday, -satay) Dawarsi samayn (qof). ld dewerso.

dawax f.mg1 (-xay, -xday; -wixi) Ku d.: cid ku maadeysasho. 

dawaxaar m.dh Dawo xoolaad budo ah oo reer miyigu dadka uga daaweeyaan cudurrada caloosha, sida xundhurta, tiifaha iwm. 

dawdabi f.g2 (-iyay, -isay) 1. Caano, biyo iwm si dhaqso leh u cabbid. 2. Hal si dhaqso leh u lisid. 

dawdabin m.f.dh eeg dawdabi. 

dawdar¹ m.l ld dowddar¹; dawdarid.

dawdar² f.g/mg1 (-ray, -rtay) 1. Isku d.: koox dad ah dhexgelid. 2. ld dowddar².

dawdaran f.mg4 (-rnaa, -rnayd) Ka d.: wax aan daw lahayn ahaansho. 

dawdarid m.dh eeg dawdar². ld dawdar¹; dowddarid.

dawdarnaan m.f.dh eeg dawdaran. ld dawdarnaansho, dawdarni, dawdarno.

dawdarnaansho m.l/dh ld dawdarnaan.

dawdarni m.dh ld dawdarnaan.

dawdarnimo m.dh ld dowddarnimo.

dawdarno m.dh ld dawdarnaan.

dawdarroo f.mg3 (-ooday, -ootay) Ku d.: qof, cid kale gaf ku samayn. 

dawdarrood m.f.l eeg dawdarroo.

dawdawle m.l D. ah: qof been badan oo muujiya karti uusan lahayn. 

dawdawlee f.mg2 (-leeyay, -leysay) Qof been badan karti uusan lahayn muujin. 

dawdawleyn m.f.dh eeg dawdawlee. 

dawee f.g2 (-weeyay, -weysay) ld daawee.

daweri f.g2 (-iyay, -isay) ld dawari.

dawerin m.dh ld dawarin.

daweyn m.dh ld daaweyn.

da'weyn f.mg4 (-naa, -nayd) Duq ahaansho (qof). 

da'weynaan m.f.dh eeg da'weyn. ld da'weynaansho, da'weyni.

da'weynaansho m.l/dh ld da'weynaan.

da'weyni m.dh ld da'weynaan.

daweysad m.l ld daaweysasho.

daweysasho m.dh ld daaweysasho.

daweysi m.l ld daaweysasho.

daweysii f.g2 (-iiyay, -iisay) ld daawee.

daweysiin m.dh ld daaweyn.

daweyso f.g/mg3 (-saday, -satay) ld daaweyso.

dawggal¹ m.l 1. ld dawggelid. Gabbashada wax la gaadayo meel loogu gabbado. 2. D. ah: arrin iwm oo maangal ah. 

dawggal² f.g/mg1 (-alay, -ashay; -geli) 1. (f.g)U d.: wax la gaadayo meel ugu gabbasho. 2. (f.mg) Ugu d.: cid dhibaato gaartay wax u eersasho. 

dawggelid m.f.dh eeg dawggal². ld dawggal¹ (1).

dawi f.g2 (-iyay, -isay) Wax meel fog u gudbin. 

dawikhi f.g2 (-iyay, -isay) ld dawakhi.

dawikhid m.dh ld dawakhid.

dawikhin m.dh ld dawakhin.

dawin m.f.dh eeg dawi. ld dawis.

dawis m.l ld dawin.

dawixid m.f.dh eeg dawax. 

dawlad m.dh (-do, m.l) 1. Dal, dad ku noolyahay, leh calan iyo xuduud caalamku u aqoonsanyahay. 2. Inta haysa maamulka sare ee qaran. ld dowlad.

dawlad-dastuuri-ah m.dh (-do ..., m.l) (siyaa.) Dawlad ku xaddeysan, una hogaansan dastuurka. 

dawladnimo m.dh Dawlad ahaansho. ld dowladnimo.

dawli¹ m.l ld dowli¹.

dawli² f.g2 (-iyay, -isay) ld dowli².

dawliil m.l Muuqaal koraad. 

dawlin m.dh ld dowlin.

dawlis m.l ld dowlis.

dawlisgoys m.l/dh (-syo, m.dh) Calaamadaha sarriinka ah oo jiidista dawlisku ku sameeyo xakabbada. ld dowlisgoys.

dawo m.dh ld dąawo1. ld dawaco.

dawoobid m.dh ld daawoobid.

dawo-suuxin m.dh (-ooyin suuxinta, m.l)(daaw.) Dawo yareysa ama baabi'isa dareenka oogada oo dhan ama qayb ka mid ah jirka. D.da s.ta oogada oo dhan oo qalliinka loo isticmaalo waxay damisaa shaqada maskaxda taasoo keenta miyir beelid. 

dawow f.mg1 (-woobay, -wowday) ld daawow.

dawr¹ m.l ld dowr¹.

dawr² f.mg1 (-ray, -rtay) ld dowr².

dawre m.l Qof socoto ah. 

dawri f.g2 (-iyay, -isay) ld dawari.

dawrid m.dh ld dowrid.

dawrin m.dh ld dawarin.

daxal m.l Dheeh cillaan guduud ah oo birta iyo xadiid-sulubka ku dul samaysma marka ay biyuhu la falgalaan maaddadooda; mirir. 

daxalaysad m.l ld daxalaysasho.

daxalaysasho m.f.dh eeg daxalayso. ld daxalaysad, daxalaysi.

daxalaysi m.l ld daxalaysasho.

daxalayso f.mg3 (-stay, -satay) Bir ama xadiid-sulub, daxal yeelasho. 

day f.g/mg1 (dayay/deyay, dayday) 1. Indho, wax dhankooda u jeedin. 2. Isku d.: wax isku tijaabin. 

dayaafad m.dh ld diyaafad.

dayaafadi f.mg2 (-iyay, -isay) ld diyaafadi.

dayaafadin m.dh ld diyaafadin.

dayaamid m.f.dh eeg dayaan². ld daryaamid, diryaamid, diyaamid.

dayaan¹ m.l 1. Sharqan ama hugun weyn oo ka yimaada durbaan la tumayo, xoolo ama dad badan oo meel isugu yimid. 2. Cod dheer oo buuraha, daaraha, qararka iwm ay soo celiyaan markuu ku dhacay kaddib. ld daryaan¹, diryaan¹, diyaan¹.

dayaan² m.l (fiis.) Noqodka hir jabaq ee dul (gebi ama buur) xoogaa innaga fog ay soo celisay, oo ka laciifsan jabaqdii asalka ahayd. Faraqa waqtiga ee ayoonka iyo jabaqda asalka ah, waxa ay muujisaa fogaanta gebiga ama buurta iwm. 

dayaan³ f.mg1 (-aamay, -aantay; -aami)Durbaan, dhul iwm sharqan, hugun weyn ka yeerid. ld daryaan², diryaan², diyaan².

dayaarad m.dh ld dayuurad.

dayac¹ m.l Daryeel iyo xannaana la'aan. ld daayacaad.

dayac² f.g1 (-cay, -cday; -yici) Wax baylihin ama xannaana xumayn. ld daayac².

dayacan f.mg1 (-cnaa, -cnayd) Wax la dayacay ahaansho. ld dayacsan.

dayacid m.f.dh eeg dayac². ld daayacid.

dayacnaan m.f.dh eeg dayacsan. ld dayacnaansho, dayacsanaan, dayacsa-naansho.

dayacnaansho m.l/dh ld dayacnaan.

dayacsan f.mg4 (-naa, -nayd) ld dayacan.

dayacsanaan m.dh ld dayacnaan.

dayacsanaansho m.l/dh ld dayacnaan.

dayactir¹ m.l 1. Dib u hagaajinta lagu sameeyo guri, qalab iwm oo wax ka xumaadeen. 2. Ka ilaalinta wax laga ilaaliyo darxumada iyo baylahda. 

dayactir² f.g1 (-ray, -rtay) 1. Guri, qalab iwm wax ka xummaday dib u hagaajin. 2. Wax darxumo iyo baylah ka ilaalin. 

dayactiran f.mg4 (-rnaa, -rnayd) Wax la dayactiray ahaansho. 

dayactirid m.f.dh eeg dayactir². 

dayactirnaan m.f.dh eeg dayactiran. ld dayactirnaansho.

dayactirnaansho m.l/dh ld dayactirnaan.

da'yar¹ m.dh.u Dhallinyaro. ld da'yaro.

da'yar² f.mg4 (-raa, -rayd) Wax muddo yar jiray ahaansho (nafley). 

da'yaraan m.f.dh eeg da'yar². ld da'yaraansho, da'yari, da'yaro.

da'yaraansho m.l/dh ld da'yaraan.

da'yari m.dh ld da'yaraan.

da'yaro m.dh ld da'yar¹; da'yaraan.

dayasho m.f.dh eeg dayo². 

dayax m.l 1. Ife samada sare ku sugan, qooraxda iftiin ka qaata, habeenno dhulka ifiya oo bishii hal mar dhulka ku wareega. 2. Caddo. 

dayaxgacmeed¹ m.l (-dyo, m.dh) Saaruukh. 

dayaxgacmeed² m.l (-dyo, m.dh) (c.fal.) Dhinaca xiddigiska, waa shay yar oo ku meeraysta meere korkiisa; dayaxu, tusaale ahaan, waa d.ka dhulka. 

dayaxmadoobaad¹ m.l (-dyo, m.dh) Marka dhulku kala dhex galo qorraxda iyo dayaxa, oo hooska dhulku madoobeeyo dayaxa. 

dayaxmadoobaad² m.l (-dyo, m.dh) (c.fal.) Dayax madoobaadku waxa uu dhacaa marka dhulku isku gudbo fallaadhaha ka imanaya qorraxda inta ayn soo gaadhin dayaxa, waxana dayaxa ku dhaca hadhka dhulka. 

daydo m.dh Roob da'a xilliga guga ah. 

dayeysan f.mg4 (-snaa, -snayd) Wax dayoobay ahaansho. 

dayeysii f.g2 (-iiaya, -iisay) Nafley jahawareerin. 

dayeysiin m.f.dh eeg dayeysii. 

dayeysnaan m.f.dh eeg dayeysan. ld dayeysnaansho.

dayeysnaansho m.l/dh ld dayeysnaan.

dayib e.d Waa tahay! 

dayicid m.f.dh eeg dayac². ld daayicid, dayacid.

dayid m.dh ld deyid.

daymo m.dh Jeedinta indhaha wax xaggooda loo jeediyo. 

daymoo f.g3 (-ooday, -ootay) Wax daymo u yeelasho. 

daymood m.f.l eeg daymoo. 

dayn m.dh ld deyn².

daynaamiko m.dh (fiis.) Qayb ka mid mekaanikada oo la xiriirta xoogagga dooriya ama abuura socodka walxaha. ld dinaamiko.

daynabo m.dh (-ooyin, m.l) (fiis.) Dhaliye danab oo gaar ahaan loogu talagalay in uu dhaliyo qulqul quman. 

dayo¹ m.dh (-ooyin, m.l) 1. Caleenta quraca, siiba intay weli qoyantahay. 2. ld dawaco.

dayo² f.g/mg3 (-yday, -yatay) 1. (f.g) Ka d.: wax meel ka raadsasho. 2. (f.g) Ka d.: wax, wax kale ka dhex xulasho. 3. (f.mg) Ku d.: qof, qof kale wax uu sameeyey ka daba samayn. 

dayoobid m.f.dh eeg dayow². ld dayow¹ (2).

dayow¹ m.l 1. Wareer lala kala garan waayo waqtiga iyo meesha la joogo. 2. ld dayoobid.

dayow² f.mg1 (-oobay, -owday; -oobi) Wareer awgiis, waqti iyo jaho garan waayid. 

dayr m.dh Afarta xilli ee sannadka u qaybsamo middood, roob leh una dhexeeya diraacda iyo xagaaga. 

dayradhaaf m.l/dh (-fyo, m.dh) Waqtiga roobka dayrta ahi dhammaado oo dhaxantu bilaabato. 

dayrcad m.l Midab cad oo geelu leeyahay. 

dayrdhal m.l D. ah: neef geel ah oo xilli dayr ah dhalay. 

dayri f.g/mg2 (-iyay, -isay) 1. (f.g) Aabbe, ilmo uu ka quustay guriga ka cayrin. 2. (f.g) Nin, xaaskiisa, caruurtiisa iwm dhaqaale darrayn. 3. (f.mg) U d.: cid wax ay doonaysay, iyadoo marmarsiinyo been ah loo sheegayo in aan wax loo heli karayn u sheegid. 

dayrin m.f.dh eeg dayri. ld dayris, dayro (2).

dayris m.l ld dayrin.

dayro m.dh 1. D. ah.: ilmo waalidkiis ka quustay oo guriga laga eryey. 2. ld dayrin.

dayrqin m.l Neef xilli dayreed rimay. 

dayrsad m.l ld dayrsasho.

dayrsan f.mg4 (-naa, -nayd) Wax la dayriyay ahaansho (ilmo). 

dayrsanaan m.f.dh eeg dayrsan. ld dayrsanaansho.

dayrsanaansho m.l/dh ld dayrsanaan.

dayrsasho m.f.dh eeg dayrso. ld dayrsad, dayrsi.

dayrsi m.l ld dayrsasho.

dayrsimo m.dh 1. Qof dayrsan ahaansho. 2. Roob xilliga dayrta horteeda da'a. 

dayrso f.mg3 (-saday, -satay) Wax la haysto si aan wax looga bixin ka beensheegid. 

dayuurad m.dh (-do, m.l) Gaadiid hawada mara, rakaabka iyo xamuulka qaada, jaad ka mid ahna lagu dagaallamo. ld dayaarad, diyaarad.

dayuus m.l (-syo, m.dh) Qof aan damiir iyo akhlaaq lahayn oo aan ka xishoon in uu walaashiis ama xaaskiisa uu rag kale u geeyo. 

deb m.l ld dab¹.

debac¹ m.l ld debcid.

debac² f.mg1 (-bcay, -bacday) ld debec².

debacsamid m.dh ld debecsamid.

debacsan¹ f.mg1 (-amay, -antay; -ami) ld debecsan¹.

debacsan² f.mg4 (-naa, -nayd) ld debecsan².

debacsanaan m.dh ld debecsanaan.

debacsanaansho m.l/dh ld debecsanaan.

debacsanow f.mg1 (-naaday, -naatay) ld debecsanow.

debbir f.g1 (-ray, -rtay) 1. Wax si wanaagsan u xallin. 2. Kala d.: wax si khayaano ku jirto u habeyn. 

debbiraad m.dh Hab khayaano ku jirto oo arrin iwm loo xalliyo. 

debbirid m.f.dh eeg debbir. 

debci f.g2 (-iyay, -isay) Wax giigsan sida xarig iwm. giigsanaanta ka bi'in. ld dabci².

debcid m.f.dh eeg debec². ld dabac¹, dabcid, debac¹, debec¹.

debcin m.f.dh eeg debci. ld dabcin.

debdemis m.l ld dabdamis.

debec¹ m.l ld debcid.

debec² f.mg1 (-bcay, -becday; -bci) 1. Xarig, guntin iwm wax giigsanaantii ka ba'day noqosho. 2. U d.: wax u dhega nuglaan. ld dabac², debac².

debecla'aan m.dh 1. Debciddarro. 2. (fk) Si isdabaraac u ah. 

debecsamid m.f.dh eeg debecsan¹. ld dabacsamid, debacsamid.

debecsan¹ f.mg1 (-amay, -antay; -ami) Xarig, guntin iwm oo giigsanaan wax debcay noqosho. ld dabacsan¹, debacsan¹.

debecsan² f.mg4 (-naa, -nayd) Xarig, guntin iwm oo giigsanaa wax debcay ahaansho. ld dabacsan², debacsan².

debecsanaan m.f.dh eeg debecsan. ld dabacsanaan, dabacsanaansho, debacsanaan, debacsan 

debecsanaansho m.l/dh eeg debecsanow. ld debecsanaan.

debecsanow f.mg3 (-naaday, -naatay) Wax debacsan noqosho. ld dabacsanow, debacsanow.

debin m.dh ld dibin.

debingendi m.l Kiish yar oo maro shabaq ah ka samaysan, afka garangar yar ku leh oo gendiga lagu qabto. 

debis m.l Nooc libaax badeedka ka mid ah. 

debrid m.l ld dabrid¹.

debsaar m.l In yar oo saliid ah oo hal mar bun lagu shiilo. 

debweyn m.dh ld dabweyn.

ded¹ m.l 1. ld dąd 1. Shey dusha laga saaro ama lagu daboolo wax feydan. 2. ld dedid.

ded² f.g1 (-day, -dday) Wax feydan, shey dusha ka saarid ama ku daboolid. ld dąd².

dedaal¹ m.l ld dadaal¹.

dedaal² f.mg1 (-lay, -shay) ld dadaal².

dedaalid m.dh ld dadaalid.

dedan¹ m.dh Waqti wixii la sheegaa aanay shaac bixin oo qarsoomaan. ld dadan¹.

dedan² f.mg1 (-amay, -antay; -ami) Wax la deday noqosho. ld dadan².

dedan³ f.mg4 (-dnaa, -dnayd) Wax la deday ahaansho. ld dadan³.

deddan f.mg4 (-naa, -nayd) ld daddan.

deddanaan m.dh ld daddanaan.

deddanaansho m.l/dh ld daddanan.

deddatir¹ m.l 1. Dhaxantir. 2. Gargaar deg-deg ah oo loo fidiyo qof la qaniinay ama dhaawac halis ahi gaarey; dhibiibtir. ld deddatirid.

deddatir² f.g1 (-ray, -rtay) 1. Nafley dhaxamaysan diirrimaad siin. 2. Qof la qaniinay ama dhaawac halis ahi gaarey si degdeg ah u gargaarid. 

deddatirid m.f.dh eeg deddatir². ld deddatir¹.

deddeg¹ m.l ld degdeg¹. 

deddeg² f.mg1 (-gay, -gtay) ld degdeg².

deddegid m.dh ld degdegid.

deddegsan f.mg4 (-naa, -nayd) ld degdegsan. 

deddegsanaan m.dh ld degdegsanaan. 

deddegsanaansho m.l/dh ld degdegsanaan. 

deddegsiinyo m.l ld degdeg¹. 

deddeji f.g2 (-iyay, -isay) ld degdeji.

deddejin m.dh ld dedgejin.

deddejis m.l ld degdejin. 

deddo m.dh Qabow aad ah oo dhaxan badan leh. ld daddo.

deddoo f.mg3 (-ooday, -ootay) Qabow aad ah oo dhaxan badan leh. ld daddoo.

deddoobid m.f.dh eeg deddow. ld daddoobid.

deddood m.f.l eeg deddoo. ld daddood.

deddow f.mg1 (-oobay, -owday; -oobi) Wax deddo hayso noqosho. ld daddow.

dedeb m.l (-byo, m.dh) ld dadab¹.

dedid m.f.dh eeg ded². ld dądid, ded¹ (2).

dedmid m.f.dh eeg dedan². ld dadmid.

dednaan m.f.dh eeg dedan³. ld dadnaan, dadnaansho, dednaansho.

dednaansho m.l/dh ld dednaan.

dee fk. Qurub lagu soo jiidanayo foojignaanta qofka lala hadlayo. Tus. “Ila hadal dee! Dee, maxaad u yeeshay?”. 

deeb¹ m.dh 1. Caws weelasha lagu deebiyo, leh caleemo dhuudhuuban, ubax qodxo leh oo ka baxa bannaanada. 2. Dambas dhirta qaarkeed laga shido oo loo isticmaalo waxyaabo kala duwan sida dhayidda xoolaha, magdaynta hargaha iwm. 3. Dambas. 

deeb² fk. D.na: dabadeed, kaddib. 

deebaaji m.l ld diibaaji.

deebaan m.l 1. Shiraac saddex gees ah intiisa hoose. 2. Xarig doonyaad isu haya farmaanka docdiisa midig iyo doonnida. ld deebaani (2).

deebaani m.l 1. Muddada urtu celcelis tahay ee u dhexeysa Oktoobar iyo Nofeembar. 2. ld deebaan.

deebad m.l 1. Ugaarsade aan herinta ku jirin ee keligii ugaarta. 2. Shimbir-malab; buli. 3. Shimbir yar oo qaylo badan oo keli keli dhirta gaagaaban dhex orda, bahallada iyo dugaaggana dadka uga diga. 

deebi f.g/mg2 (-iyay, -isay) 1. (f.g) Weel caano lagu maalo deeb ku nadiifin. 2. (f.g) Harag qoyan si dhogortu uga dhacdo deeb marin. 3. (f.g) Xoolo cadheysan deeb ku dhayid. 4. (f.g) Digir si uusan bahal ugu dhalan deeb ku shubid. 5. (f.mg) Kaga d.: wax meel yiil wada dhammayn. 

deebin m.f.dh eeg deebi. 

deebsan f.mg4 (-naa, -nayd) Wax la deebiyey ahaansho. 

deebsanaan m.f.dh eeg deebsan. ld deebsanaansho.

deebsanaansho m.l/dh ld deebsanaan.

deedifee f.g2 (-feeyay, -feysay) Qof markhaantigiisa ama guddoonkiisa durid. 

deedifeyn m.f.dh eeg deedifee. 

deedifo m.dh Duridda qof markhaantigiisa ama guddoonkiisa la duro. 

deef m.dh Garabka intiisa kore; qarqar. 

deeg¹ m.l 1. D. ah: qof wax lahaa oo faqriyey. 2. ld deegid. deeg² e.d Istaag! ( fardaha ayaana loo adeegsadaa). 

deeg³ f.mg1 (-gay, -gtay) 1. Qof cayrtoobid. 2. Qoor kacsi dartiis la caatoobid. 3. Fardo fuulid. 

deegaamee f.g2 (-meeyay, -meysay) ld degaamee.

deegaameyn m.dh ld degaameyn. deegaami f.g2 (-iyay, -isay) ld degaamee.

deegaamin m.dh ld degaameyn.

deegaan¹ m.l (-nno, m.dh) 1. Geed weyn canjeelka u eg, sida badan webiga jiinkiisa ka baxa oo leh miro la cuno. 2. ld degaan.

deegaan² m.dh Doog meel roob badan ku da'ay ka baxa. 

deegaanraac m.l Naqraac. 

deegad m.dh (-do, m.l) Bersad. 

deegid m.f.dh eeg deeg³. ld deeg¹ (2).

deel m.l 1. Astaan xoolaha lagu sunto oo u eg deelka xuruufta carabiga. 2. ld d (da').

deelqaaf¹ m.l 1. Ka leexashada qaafiyad maanso ku socotay laga leexdo. 2. D. ah: Hadal meesha laga sheegayo aan ku habboonayn ama gef ah. 3. Labo waxyaalood oo aan isu dhoweyn isu keenid. 

deelqaaf² f.mg1 (-fay, -ftay) Ku d.: hadal meel ka dhac ah, aan daw lahayn qof ku dhihid. 

deelqaafi f.mg2 (-iaya, -isay) Ka d.: maanso qaafiyaddeeda gefid. 

deelqaafid m.f.dh eeg deelqaaf². 

deelqaafin m.f.dh eeg deelqaafi. 

deelraac m.l Neef ido ah oo madaxa ilaa legga ka madow. 

deen m.dh.kh D. ah: ceel ama daaqsin aan dad badan joogin. 

deensasho m.f.dh eeg deenso. 

deenso f.mg3 (-saday, -satay) 1. Ku d.: wax nacfi leh ku keliyeysasho. 2. Ku d.: laba qof ama ka badan, hawl ay qaban lahaayeen sheeko ku illaawid. 

deeq¹ m.l/dh Hanti aan deyn ahayn oo cid u baahan la siiyo. 

deeq² f.mg1 (-qay, -qday) 1. Hanti aan deyn ahayn cid u baahan siin. 2. Wax, wax kale oo loogu talaggalay ku filnaansho. 

deeqdaran f.mg4 (-rnaa, -rnayd) Qof gacan adag oo aan wax bixin ahaansho. 

deeqdarnaan m.f.dh eeg deeqdaran. ld deeqdarnaansho, deeqdarno.

deeqdarnaansho m.l/dh ld deeqdarnaan.

deeqdarno m.dh ld deeqdaarnaan.

deeqe m.l (-ayaal, m.l/dh) (kiim.) Atamka, ayoonka ama molikuyuulka bixiya lammaane elektaroon marka dabar elektaroon-wadaag ahi samaysmayo. 

deeqid m.f.dh eeg deeq². 

deeqlay m.l Nooc geedaha ka mid ah oo aan qodax lahayn oo dhacaan guduudan leh. ld deeqle (2).

deeqle m.l 1. Alle magacyadiis mid ka mid ah. 2. ld deeqlay.

deeqsi m.l (-iyaal/-iyo, m.dh) D. ah: qof naxariis badan oo waxa uu haysto wax ka bixiya. 

deeqsii f.lg2 (-iiyay, -iisay) Wax, wax ku fillaysiin. 

deeqsiin m.f.dh eeg deeqsii. ld deeqsiis.

deeqsiis m.l ld deeqsiin.

deeqsinnimo m.dh Qof deeqsi ah ahaansho. 

deeqtoomid m.f.dh eeg deeqtoon¹. 

deeqtoon¹ f.mg1 (-oomay, -oontay; -oomi) Wax isku filan oo aan cidna u baahnayn noqosho. 

deeqtoon² f.mg4 (-naa, -nayd) Wax isku filan oo aan cidna u baahnayn ahaansho. 

deeqtoonaan m.f.dh eeg deeqtoon². ld deeqtoonaansho.

deeqtoonaansho m.l/dh eeg deeqtonoow. ld deeqtoonaan.

deeqtoonow f.mg3 (-naaday, -naatay) Ka d.: qof awooddiisa ku tashanaya noqosho. 

deer m.l (-rar, m.l) Deerada keeda lab. 

deero m.dh (-ooyin, m.l) Jaad ugaarta ka mid ah, cawsha ka yar, dib gaaban, dhinacyada laba diillimood oo madow ku leh oo raxanraxan isu raacda. 

deewali m.l (-iyo, m.dh) Boqorrada dumarku dhexda ku xirtaan, jaad ka mid ah. 

deex m.dh Dhul geed-gaab iyo caws ka baxaan oo badda xiga. 

deexad m.l ld deexasho.

deexasho m.f.dh eeg deexo. ld deexad.

deexguur m.l Dadka dega dhulka badda u dhow. 

deexo f.mg3 (-xday, -xatay) 1. U d.: qof, qof kale si daacad ah ugu warramid. 2. Hadal badan shubid; dalqamid. 

deg¹ m.l/dh 1. Dhul korreeya hoobadka ah. 2. Daan (webi). 3. Garabka intiisa kore; qarqar. 

deg² f.g/mg1 (-gay, -gtay) 1. (f.g) Meel rug ah dhigasho (cid). 2. (f.g) Wax duulayey fariisasho. 3. (fg.) Xabbad turub ah bad dhigid. 4. (f.mg) Wax, biyo hoos ugu shiidid. 5. (f.mg) Dhul, webi iwm heerkooda hoos uga dhicid. 6. (f.mg) Wax isku qasan kala miirmid. 7. (f.mg) Wax kacsan xasilid. 8. (f.mg) La d.: cid khasaaro badid. 9. (f.mg)Ku d.: cid marti u noqosho. 

degaamee f.g2 (-meeyay, -meysay) Meel degaan ka dhigid. ld deegaamee, deegaami, degaami.

degaameyn m.f.dh eeg degaamee. ld deegaameyn, deegaamin, degaamin.

degaami f.g2 (-iyay, -isay) ld degaamee. degaamin m.dh ld degaameyn.

degaan m.l (-nno, m.dh) Meel la deggan yahay. ld deegaan¹ (2). 

degaan-habboon m.l (baay.) Kaalinta uu noole ka qaato deegaankiisa. D.ka h. ee noole waxa lagu qeexi karaa cuntooyinka kala duwan ee uu quuto, kuwa isaga ugaadhsada, sida uu heerkulka ugu adkaysto iwm. 

degaandeg m.l (-gyo, m.dh) Inta u dhexeysa dusha meel sare ilaa halka ay ka simantahay. 

degaansho m.dh Xaalad deggan. 

degad m.l ld degasho.

degadduub m.l Suuman yaryar oo kabaha sandalka ah lagu qurxiyo. 

degalbaaris m.dh (taar.) Barashada taariikheed iyo dhaqan ee mujtamacyadii hore, adigoo eegaya dhismooyinkii ay ka tageen, xabaalihii, qalabkoodii iwm. 

degasho m.f.dh eeg dego. ld degad. degdeg¹ m.l 1. Dhaqsiyaha wax lagu qabto. 2. D. ah: wax si kedis ah u yimaada. ld deddeg¹, deddegsiinyo, degdegsiinyo.

degdeg² f.mg1 (-gay, -gtay) Si dhaqsiya ah wax u qabasho. ld deddeg².

degdegid m.f.dh eeg degdeg². ld deddegid.

degdegsan f.mg4 (-naa, -nayd) Wax degdegaaya ahaansho. ld deddegsan.

degdegsanaan m.f.dh eeg degdegsan. ld deddegsanaan, deddegsanaansho, dedgegsanaansho.

degdegsanaansho m.l/dh ld degdegsanaan.

degdegsiinyo m.l ld degdeg¹. 

degdeji f.g2 (-iyay, -isay) Wax si dhaqso ah u samayn. ld deddeji.

degdejin m.f.dh eeg degdeji. ld deddejin, deddejis, degdejis.

degdejis m.l ld degdejin.

degeb m.l ld dogob. degel m.l (-llo, m.dh) 1. Saalada xerada ariga ama lo'da ku kabbisanta. 2. Meel muddo badan la degganaa. 

degeltir f.g1 (-ray, -rtay) Wax ciribtirid. 

degeltirid m.f.dh eeg degeltir. 

deggan f.g/mg4 (-naa, -nayd) 1. (f.g) Wax meel rug ka dhigtay ahaansho (cid). 2. (f.mg)Wax xasillan ahaansho. 3. (f.mg) Wax kudid raba ahaansho (sac). 

degganaan m.f.dh eeg deggan. ld degganaansho.

degganaansho m.l/dh eeg degganow. ld degganaan.

degganow f.g3 (-naaday, -naatay) Wax meel rug ka dhigtay noqosho (cid). 

degid m.f.dh eeg deg². ld degis, degitaan. 

degis m.dh ld degid. 

degitaan m.l 1. Rug ka dhigashada meel rug laga dhigto. 2. Fariisashada wax duulayey fariisto. 3. Shiididda biyo hoos loo shiido. 4. Hoos u dhicidda dhul, webi iwm hoos heerkoodii uga dhacaan. 5. Kala miirmidda wax qasnaa kala miirmaan. ld degid.

degmo m.dh (-ooyin, m.l) 1. Beel. 2. Qaybaha gobod u qaybsamo middood. 3. ld degsiimo. Meel la degganyahay. 

dego f.mg3 (-gtay, -gatay) 1. Shax, turub, iwm bad dhigasho. 2. Ku d.: cid marti u noqosho. ld deg² (3,9) 

degsaar m.l D. ah: wax garabka lagu qaadi karo. 

degsan f.mg4 (-naa, -nayd) 1. Xamuul wax dhulka la dhigay ahaansho. 2. Qorshe, nidaam iwm wax la dhammaystiray ahaansho. 

degsanaan m.dh eeg degsan. ld degsanaansho.

degsanaansho m.l/dh ld degsanaan. 

degsasho m.f.dh eeg degso. 

degsiimo m.dh Meel la degganyahay. ld degmo (3).

degso f.g3 (-saday, -satay) 1. Wax meel kore saaran hoos uga qaadasho. 2. Sharci, xeer, iwm samaysasho. 3. Cunno meel ku jirta mid kale kaga ridasho. 

deji f.g2 (-iyay, -isay) 1. Wax meel kore ka qaadid oo hoos keenid. 2. Badda dhexdeeda ku qarqin (doon iwm). 3. Qof kacsan xasilin. 4. Nafley meel degaan uga dhigid. 5. Sharci, xeer, iwm samayn. 6. Soo d.: badeeco dal soo gelin; soo waaridid. 7. Xisaabo wadartooda isugey 

dejin m.f.dh eeg deji. ld dejis.

dejis m.l ld dejin. 

deked m.dh Meel dhisan, loogu talagalay in ay maraakiibta ku soo xirato oo laga raro, waxna looga dejiyo. 

deldel¹ m.l ld dąldalid.

deldel² f.g1 (-elay, -eshay) ld dąldal².

deldelaad m.dh ld dąldalid.

deldelan f.mg4 (-naa, -nayd) ld dąldalan.

deldelid m.dh ld dąldalid.

deldelnaan m.dh ld dąldalnaan.

deldelnaansho m.l/dh ld dąldalnaan.

deleb m.l Cayaar tammaanka u eg oo qoryo qalbacyo ah oo yaryar oo afar ah lagu cayaaro. 

deli m.l (-iyo, m.l) Meel laga dhaco oo hoobad ah; dalow. 

delidhac¹ m.l 1. Jar ka dhac. 2. ld delidhacid.

delidhac² f.mg1 (-cay, -cday; -dhici) Ka dhicid meel deli ah. 

delidhicid m.f.dh eeg delidhac². ld delidhac¹ (2).

delleg f.g1 (-lgay, -legtay) Qof dhaandhaan ka dhigid. 

dellegan f.mg4 (-gnaa, -gnayd) Wax la dellegay ahaansho. 

dellegid m.f.dh eeg delleg. 

dellegnaan m.f.dh eeg dellegan. ld dellegnaansho.

dellegnaansho m.l/dh ld dellegnaan. 

delo m.dh (bot.) Geed cawska lagu tiriyo oo leh laamo dhaadheer, oo xubno leh oo sida dhuumaha dhexda ka daloola, waxyaalo badanna laga sameeyo, oo ka baxa agagaarka webiga. 

delta m.dh (juqr.) Dhul webi afkiisa ah oo u eg marawaxad, oo uu webigu dhigay wixii adke ahaa ee uu sidey oo aanay wada qaadi karin mowjaduhu. D.ha webiga Nayl waxaa loo yaqaan bad ujeediye dhabar-galloocan; deltaha Misisibina lug-faro-shimbireed. 

deltooyd m.l.u (-dyo, m.dh) Muruq weyn oo qaab saddex gees leh oo daboola isgoyska garabka. Wuxuu kor u qaadaa gacanta oo ka fogeeyaa jirka intiisa kale. 

dembaab¹ m.l Dembi. ld dambaab¹, denbaab¹.

dembaab² f.mg1 (-bay, -btay) Dambi falid. ld dambaab², denbaab².

dembaabi f.g2 (-iyay, -isay) Qof dembi gelin. ld dambaabi, dambaabsii, dambaaji, dembaabsii 

dembaabid m.f.dh eeg dembaab². ld dambaabid, denbaabid.

dembaabin m.f.dh eeg dembaabi. ld dambaabin, dambaabis, dambaabsiin, dambaajin, demb

dembaabsii f.g2 (-iiyay, -iisay) ld dembaabi.

dembaabsiin m.dh ld dembaabin.

dembaaji f.g2 (-iyay, -isay) ld dembaabi.

dembaajin m.dh ld dembaabin.

dembi m.l (-iyo, m.dh) 1. Wax kasta oo la sameeyo oo diinta khilaafsan. 2. Wax kasta oo dhaqan ama qaanuun ku xadgudbaaya. ld dambi.

dembidhaaf¹ m.l Cafinta uu Ilaah cafiyo qof dembi galay. ld dembidhaafid.

dembidhaaf² f.mg1 (-fay, -ftay) U d.: qof dembi ka cafiyid (Ilaah). 

dembidhaafid m.f.dh eeg dembidhaaf². ld dambidhaaf¹, dambidhaafid, dembi-dhaaf¹.

dembiilannimo m.dh Dembille ahaansho. ld dambilannimo.

dembiile m.l (-layaal, m.l/dh) Qof dambi falay. ld dambiile.

dembitir¹ m.l Baabi'inta raadka dembi la galay. ld dembitirid.

dembitir² f.g1 (-ray, -rtay) Dembi raadkiisa baabi'in. ld dambitir².

dembitirid m.f.dh eeg dembitir². ld dambitir¹, dambitirid, dembitirid.

dementiya m.l (daaw.) Xaalad cudur oo joogto ah ama muddo dheer socota oo ay maskaxda gabto hawsheeda. Astaamo: xasuus xumo, isbeddel shakhsiyaded, fakar xumo iyo habow, istix geli la'aan. 

demi f.g2 (-iyay, -isay) ld dami.

demid m.dh ld damid.

demin m.dh ld damin.

demis m.l ld demin.

demokaraati m.l D. ah.: qof aaminsan ama ku dhaqma mabda'a demokaraatiyada. 

demokarasiya m.dh Talis dawleed oo ku dhisan xukun uu dadweynuhu maamulo. ld demokarasiyad.

demokarasiyad m.dh ld demokarasiya.

den f.mg1 (-emey, -entey) ld dąn.

denbaab¹ m.l ld dembaab¹.

denbaab² f.g1 (-bay, -btay) ld dembaab².

denbaabid m.dh ld dembaabid.

deni m.l ld dani¹.

densan f.mg4 (-naa, -nayd) ld dansan.

densanaan m.dh ld dansanaan.

densanaansho m.l/dh ld dansanaan.

derbi m.l (-iyo, m.dh) ld darbi¹.

derder¹ m.l ld dardarid.

derder² f.g1 (-ray, -rtay) ld dardar³.

derderan¹ f.mg1 (-rmay, -rantay; -rmi) ld dardaran¹.

derderan² f.mg4 (-rnaa, -rnayd) ld dardaran².

derderid m.dh ld dardarid.

derdermid m.dh ld dardarmid.

derdernaan m.dh ld dardarnaan.

derdernaansho m.l/dh ld dardarnaan.

dereb m.l Dhul ciiddiisu isugu jirto ciid madow iyo ciid cad oo daaqa iyo beerashada ku wanaagsan. 

dereg m.l Daryeel. 

derejee f.g2 (-jeeyay, -jeysay) ld darajee.

derejeyn m.dh ld darajayn.

derejo m.dh ld darajo.

derged m.dh Dhisme ka samaysan tiir adag iyo qoryo dusha ciid laga saaray. 

deri m.dh (c.nafl.) Godniinka lafdhabarka oo u furan dibedda. 

deridhacyayn m.f.dh eeg deridhacyee. 

deridhacyee f.mg2 (-yeeyay, -yaysay) 1. Qof socda tabardarro awgeed hadba dhan u liicid. 2. Qof dan la'aan u wareegid. 

derin m.dh ld dermo.

deris¹ m.l (-syo/-rsaan, m.dh) Dad degsiimada is xiga oo isu dhaw. 

deris² m.l (-syo, m.dh) 1. (xis.) Mid ka mid ah dhinacyada saddexagal ee sammeeya xagal la isa siiyey. Marka laga hadlayo saddexagal qumman deris waa dhinaca u dhexeeya xagasha la isa siiyey iyo midda qumman. Marka laga hadlayo tirigonoometeri saamiga dhinaca deriska ah uu sammeeyo dhererrada dhinacyada kale waxa loo adeegsadaa in lagu qeexo fansaarada xaglaha kosayn iyo tanjanka. Waxa uu sheegaa laba dhinac ee geesole oo wadaaga gees. 2. (xis.) Waxa uu sheegaa laba xaglood oo wadaaga gees iyo dhinac. 3. (xis.) Laba weji oo ka mid ah wejiyada salxaale oo uu ka dhexeeyo geftin wadaag ah. 

deris³ f.g/mg1 (-rsay, -ristay; -rsi) 1. (f.g) Wax barashadooda ka baaraan degid. 2. (f.mg) Cid jaar la noqosho. 

deriskunnool¹ m.dh 1. Noole yaryar oo ku dul nool noole kale. 2. Qof ma shaqaysta ah oo cid kale ku dul nool. ld deriskunnoole.

deriskunnool² m.l (-layaal, m.l/dh) (c.nafl.) Noole kasta oo ku dul nool noole kale. Deris ku noolka nooloshiisa oo dhan ama qaar ka mid ah ku noolaada noole kale, wuxu ka helaa cunno iyo degaan xagga lagu noolaha, wax tarna kuma darsado. Deris ku noolayasha qarkood waxay keenaan cuncun waxayna dhex galaan hawlqabadka jirka; qar kale waxay baabi'iyaan soohyada lagu noolaha, waxayna ku sii daayaan sun jirka dhexdiisa; sidaas ayey caafimaadka wax ugu dhimaan cudurna u keenaan. 

deriskunnoole m.l (-layaal, m.l/dh) ld deriskunnool¹.

derisnimo m.dh Deris ahaansho. 

dermad m.dh Gees lo'aad inta la kululeeyey la soo laabay oo diillimo bati ah (macdan) lagu shaqlay oo dhallinta shirta ciyaarta cududda bidix ku xirtaan, balaayo xijaab ah. 

dermo m.dh (-ooyin, m.l) Gogol laga sameeyay caw, caws, mayro iwm. ld derin.

derrin m.dh (-imo, m.dh) ld durrin.

dersi m.l (duruus, m.dh) Cashar. 

dersid m.f.dh eeg deris². 

dersin m.l ld darsin.

desibel m.l (-llo, m.dh) (fiis.) Halbeeg loo isticmaalo isbarbardhigga labo heer awoodeed, badanaa waxa loo adeegsadaa jabaqda ama sinyaale danabeedka. In kasta oo desibelku yahay (1/10 = 10 -1) ee halbeegga bel, haddana waxa badanaa la adeegsadaa desibel. 

dewer¹ m.l ld dawarid.

dewer² f.g/mg1 (-ray, -rtay) ld dawar².

deweri f.g2 (-iyay, -isay) ld dawari.

dewerid m.dh ld dawarid.

dewerin m.dh ld dawarin.

dewersad m.l ld dawarsasho.

dewersasho m.dh ld dawarsasho.

dewersi m.l ld dawarsasho.

dewerso f.g/mg3 (-saday, -satay) ld dawarso.

deyd m.l (-dad, m.l) Dhis wareegsan oo aqallada iwm lagu wareejiyo ama horay looga yeelo. ld deyr.

deyid m.f.dh eeg day. ld dayid.

deyl m.dh Midab madow oo ku dherersan macasha ilaa sakaarka idaha. 

deylan f.mg4 (-lnaa, -lnayd) Neef ido ah wax deyl leh ahaansho. 

deylnaan m.f.dh eeg deylan. ld deylnaansho.

deylnaansho m.l/dh ld deylnaan.

deylo m.dh Neef ido ah oo dheddig; lax. 

deylraac m.l Deyl ilaa caloosha gaarta oo iduhu yeeshaan. 

deyman f.mg1 (-ynmay, -ymantay; -ynmi) Wax deyn qaba noqosho (qof). 

deymbax¹ m.l Qof amaah lagu lahaa iska bixinta. ld deymbixid.

deymbax² f.mg1 (-xay, -xday; -bixi) Deyn lagu lahaa iska gudid (qof). 

deymbixid m.f.dh eeg deymbax². ld deymbax¹.

deymbixin m.dh Darka deynta laga qaato ee bankiga. 

deymi f.g2 (-iyay, -isay) Qof lacag iwm amaahin. ld deyni.

deymin m.f.dh eeg deymi. ld deymis, deynin.

deymis m.l ld deymin.

deymoobid m.f.dh eeg deymow. ld deynoobid.

deymow f.mg1 (-oobay, -owday; -oobi) Wax deyn galay noqosho. ld deynow.

deyn¹ m.l (-no, m.l) 1. Lacag iwm oo lays amaahsho. 2. Haadaan; jar. 

deyn² m.f.dh eeg daa. ld dayn.

deynhilato m.dh Shimbiro yaryar oo aan guryaha ka ag dhaqaaqin oo gurubsata wixii ka daata badarka la tumayo. 

deyni f.g2 (-iyay, -isay) ld deymi.

deynin m.dh ld deymin.

deynle m.l (-layaal, m.l/dh) Qof, qof kale deyn ku leh. ld deynlow.

deynlow m.l ld deynle.

deynmid m.f.dh eeg deyman. 

deynoobid m.dh ld deymoobid.

deynow f.mg1 (-noobay, -noowday; -noobi) ld deymow.

deynqabe m.l (-bayaal, m.l/dh) Qof deyn lagu leeyahay. 

deynsad m.l ld deynsasho.

deynsasho m.f.dh eeg deynso. ld deynsad.

deynso f.mg3 (-saday, -satay) Lacag iwm cid ka amaahasho. 

deyr m.l ld deyd.

deyraan m.l Dabaysha, firada, heerka iwm oo ka soo hormara roob di'i raba. 

deyradhaaf m.l (-fyo, m.dh) Bartamaha xilliga diraacda oo ah waqti aad u dhaxan badan. 

deys m.l (-sas, m.l) 1. D. ah: faras dibad joognimo ku barbaaray oo aan la laylin. 2. D. ah: qof iskorisnimo ku barbaaray oo akhlaaq xun. 

deysasho m.f.dh eeg deyso. 

deyso f.g3 (-stay, -satay) 1. Wax bixintooda diyaar loo ahaa cashasho. 2. D. ah: timo jarriin ka dhaafid. 

dib¹ m.l (-bab, m.l) Dhabarka xoolaha qaarkiisa danbe (hilib). ld dųb¹.

dib² m.dh.fk 1. Gadaal. 2. Ka d./kadd.: xagga dambe ka xiga. 

dibaaji m.l ld diibaaji. dibaakh¹ m.dh ld dabaakh¹.

dibaakh² f.mg1 (-khay, -khday) ld dabaakh².

dibaakhid m.dh ld dabaakhid.

dibaaq m.l ld dubaaq.

dibaax m.l ld daabax.

dibaaxasho m.f.dh eeg dibaaxo. ld dubaaxasho.

dibaaxi f.g2 (-iyay, -isay) Boodboodid yaryar oo kolkol hilibku yeesho, siiba muruqyada; burunjiyayn; jarcayn. ld dubaaxi.

dibaaxin m.f.dh ld dubaaxin.

dibaaxis¹ m.l ld dubaaxin.

dibaaxis² m.dh (c.nafl.) Kala baxa iyo ururka hirarka muruqyada xiraadka la' ee mara dheefmareenka, kuwaa oo suurtoggeliya socodka cuntada. Waxaana keena uururka muruqyada wareegsan ee gidaarka calool yarada. ld dubaaxis².

dibaaxo f.mg3 (-xay, -xday) Meel jirka ka mid ah gariirid. ld dubaaxo.

dibad m.dh 1. (fk) Meel bannaan ama awdnayn. 2. Dal shisheeye. ld dibed.

dibadbax¹ m.l (-byo, m.dh) Bambax. 

dibadbax² f.mg1 (-xay, -xday; -bixi) Dad wax ayidaaya ama wax diidaaya ama u dabbaal degaaya, soo bannaanbixid. 

dibadbixid m.f.dh eeg dibadbax². 

dibadjiif m.l ld boorjiif. 

dibadjoog m.dh.u 1. Ugaar. 2. Goonidaaq. Tus. “Ratigii dibadjoog buu noqday”. 

dibadyaal m.l 1. D. ah: xidid buruq iwm oo aan ciidi ku qarsoonayn. 2. D. ah: wax la xooray oo aan qiimo lahayn. 

dibadyaaloobid m.f.dh eeg dibadyaalow. 

dibadyaalow f.mg1 (-oobay, -owday; -oobi) Wax la xooray oo aan qiimo lahayn noqosho. 

dibbaaqo f.g3 (-qday, -qatay) Dhar iwm midab u yeelasho. 

dibbad m.l 1. Maqanaanta labada habeen ee dayaxeed ugu dambeysa ee aanu dayaxu soo bixin. 2. Rugta dayuxu fariisto labada habeen ee ugu dambeeya bil-dayaxeed. 3. ld dibbasho. ld dubbad¹.

dibbasho m.f.dh eeg dibbo. ld dibbad, dubbad¹, dubbasho.

dibbir¹ m.l 1. Dibbiro calool. 2. Qof maal qabeen ah. 

dibbir² f.mg1 (-ray, -rtay) 1. Dabayl badan oo gudaheeda ku samaysantay awgeed fuurid (calool). 2. Cid aad u dhargid. 3. Qof cayil. 

dibbiraysan f.mg1 (-snaa, -snayd) ld dibbirsan.

dibbiraysnaan m.dh ld dibbirsanaan.

dibbiraysnaansho m.l/dh ld dibbiraysnaan.

dibbiri f.g2 (-iyay, -isay) 1. Wax dibbirsan ka dhigid. 2. Is d.: si islaweyni leh u muuqasho. 

dibbirid m.f.dh eeg dibbir². 

dibbirin m.f.dh eeg dibbiri. 

dibbirnimo m.dh Dibbir ahaansho. 

dibbiro m.dh Caloosha oo fuurta dabayl gudaheeda ka samaysanta awgeed. ld dibbiryo, dubburyo.

dibbirsamid m.f.dh eeg dibbirsan¹. 

dibbirsan¹ f.mg1 (-amay, -antay; -ami) Wax dibbiray noqosho. 

dibbirsan² f.mg4 (-naa, -nayd) Wax dibbiray ahaansho. ld dibbiraysan, dibbiryaysan.

dibbirsanaan m.f.dh eeg dibbirsan. ld dibbiraysnaan, dibbiraysnaansho, dib-birsanaansho, 

dibbirsanaansho m.l/dh ld dibbirsanaan.

dibbiryaysan f.mg4 (-snaa, -snayd) ld dibbirsan.

dibbiryaysnaan m.dh ld dibbirsanaan.

dibbiryaysnaansho m.l/dh ld dibbirsanaan.

dibbiryo m.dh ld dibbiro.

dibbiryoo f.mg3 (-ooday, -ootay) Wax dibbiro hayso noqosho (qof). ld dubburyoo.

dibbiryood m.f.l egg dibbiryoo. ld dubburyood.

dibbo f.mg3 (-baday, -batay) 1. Dad ama xoolo rugtoodii ka dhixid. 2. Dayax soo bixi waayid. ld dubbo.

dibbood¹ m.l Baadi cidla bariday. 

dibbood² f.mg1 (-day, -dday) Xoolo, xeradoodii ka dhixid. 

dibboodi f.g2 (-iyay, -isay) Wax dibbood ka dhigid. 

dibboodid m.f.dh eeg dibbood². 

dibboodin m.f.dh eeg dibboodi. 

dibdhac¹ m.l Daahidda laga daaho ballan iwm. ld dibdhicid.

dibdhac² f.mg1 (-cay, -cday; -dhici) 1. Waqtigii la rabay ka gadaal marid. 2. Heer wanaagsan oo lagu sugnaa hoos uga dhicid. 

dibdhicid m.dh 1. eeg dibdhac². 2. Hoos-u dhac (dhaqaale). ld dibdhac¹, dibudhac, dibudhicid, dibudhicis.

dibed m.dh ld dibad.

dibi m.l (dibi/-iyo, m.dh) Labka lo'da. 

dibijaano m.dh (-ooyin, m.l) Dhalo weyn oo sal ballaaran iyo af dhuuban leh oo biyaha, qamriga iwm lagu shubto. 

dibin m.dh (-bno, m.l) Labada cad oo hilibka ah oo ilkaha iyo cirridka korkooda ku yaal, oo afka daboola, ereyadana codeeya middood; bushin; faruur. ld debin.

dibindaabyee f.g2 (-yeeyay, -yeysay) Wax dibindaabyo u geysasho. 

dibindaabyeyn m.f.dh eeg dibindaabyee. 

dibindaabyo m.dh (-ooyin, m.l) 1. Waxyeello. 2. Khayaano. 

dibin-siilka m.dh (-bno ..., m.l) (c.nafl.) Xubinta galmada ee dumarka qaybteeda dibadeysa. Laba joog oo faruuryo ah oo kala ah dibnaha waaweyn iyo dibnaha yaryar waxay daboolaan daloolka siilka, daloolka kaadimareenka kintirkana horay bay u leexiyan. 

dibir m.l Dhul ciid adag, dhano ah oo aan 11 geedo badan lahayn; dhooddi. 

dįbir m.dh (-bro, m.l) Legdin dhulka si xoog leh laysugu dhufto. ld dibirrooti¹.

dibirrooti¹ m.l ld dįbir.

dibirrooti² f.g1 (-iyay, -iday; -iyi) Legdin si xoog leh dhulka qof ugu dhufasho. 

dibirrootiyid m.f.dh eeg dibirrooti². 

dibiyee f.g2 (-yeeyay, -yeysay) Awr si dibiyo ah u rarid. 

dibiyeyn m.f.dh eeg dibiyee. 

dibiyeysan f.mg4 (-snaa, -snayd) Wax si dibaya ah u raran ahaansho (rati). 

dibiyeysnaan m.f.dh eeg dibiyeysan. ld dibiyeysnaansho.

dibiyeysnaansho m.l/dh ld dibiyeysnaan.

dibiyo m.dh.kh D. ah: rar aan kabaallo lahayn oo awr saaran. 

dibjir¹ m.l (-rro, m.dh) 1. Qof sabool ah oo aan hoy uu u hoydo lahayn. 2. Kuray geela ilaaliya. 

dibjir² f.mg1 (-ray, -rtay) Habeen dhan qadid.

dibjirid m.f.dh eeg dibjir². 

dibjirnimo m.dh Dibjir ahaansho. 

dibjiryo m.dh Qatooyada habeen dhan la qado. 

dibkabe m.l (-bayaal, m.dh) (nax.) Lifaaq kagu dhejiyo sal magac ama fal dhammaadkiisa, yacnii dhiniciisa midig. Tus. “Dukaanle baa illinka furay”. 

dibkannaax m.l ld dabakannaax.

dibkannaaxid m.dh ld dabakannaaxid.

dibla'aan m.dh 1. Dib la'aanshada. 2. (fk) Si fudud u ah. 

diblad m.dh ld dublo.

diblo m.dh ld dublo.

diblomaasi m.l (-iyiin, m.dh) Hawlwadeen siyaasi ah oo ugu qaybsan dalkiisa xiriir dalal shisheeye. 

diblomaasiyad m.dh (siyaa.) Xirribta iyo siyaasad wanaagga lagu maamulo xiriirka ka dhexeeya dawladaha. 

dibqallooc m.l (-cyo, m.dh) Bahal yar oo caarada la bah ah oo ku nool dalalka kulaylaha ah. Wuxuu leeyahay lix lugood iyo labaciddiyood oo sida birqaabka wax u qabta iyo dabodheer oo xubno leh oo kor u qaroofan oo ku dhamaata caarad daloosha oo wax mudda oo uu waabaayada ka dhiijiyo; qaniinyadiisu waa xanuun badantahay, kolkolna waa loo dhintaa. ld dabaqallooc.

dibri f.g2 (-iyay, -isay) Cid dibir ku dhufasho. 

dibrin m.f.dh eeg dibri. 

dibtaag m.dh ld dabataag. 

dibudday m.l/dh 1. Mira yicib oo curdan ah. 2. Geed yar oo qodax leh. 

dibudhac m.l ld dibdhicid.

dibudhicid m.dh ld dibdhicid.

dibudhicis m.dh ld dibudhicid.

dibudhig m.l Hakinta lagu sameeyo wax waqti go'an oo la qabto lahaa. ld dibudhigid.

dibudhigid m.dh ld dibudhig.

dibudhisid m.dh Wax (guri iwm) la dhisay oo la burburiyay dhisidda. 

dibuggurad m.l ld dibuggurasho.

dibuggurasho m.dh 1. Cabsi darteed gadaal u bixid. 2. Xeelad dagaal oo ciidanku adeegsado. ld dibuggurad, dibugguro, dibugguryo.

dibuggurayn m.dh ld dibugguryeyn.

dibugguree f.mg2 (-reeyay, -reysay) ld dibugguryee.

dibugguro m.dh ld dibuggurasho.

dibugguryee f.mg2 (-yeeyay, -yeysay) Dibuggurasho sameyn. ld dibugguree. 

dibugguryeyn m.f.dh eeg dibugguryee. ld dibuggurayn.

dibugguryo m.dh ld dibuggurasho. 

dibuhabayn m.dh 1. Hagaajinta lagu sameeyo maamul, nidaam, waxbarasho iwm. 2. Dayactir. 

dibuhabayn-hiddoside m.l (-dyaal, m.l/dh)D.ta h.yaal isku xidhan si uu u dhaco isutallow. 

dibunoqosho m.dh Dibuggurasho. 

dibuquudsi m.l Isticmalka iyo ka faa'iideysiga qayb ka mid ah maxsuulka qalab amar-dooriye ah si caynaanka loogu hayo kartida waxqabadkiisa. Waxa ay saamaysaa jabaq-kordhiyeyaalka. 

dibusocod m.l (-dyo, m.dh) Qof ka soo horjeeda isbeddelka iyo ilbaxnimada. 

dibusocodnimo m.dh Dibusocod ahaansho (qof). 

dibusoonoolaansho m.dh 1. (dii.) Hab nafta dib loogu soo celiyo jirka (fikrad diineed). 2. (dii.) Natiijo nafley. 3. (dii.) Habka ruuxa iyo qofka ay isuraacaan. ld dibusoonoolayn.

dibusoonoolayn m.dh ld dibusoonoolaansho.

dibutaati m.l (-iyo, m.dh/-iyaal, m.l/dh) Xildhibaan. 

dibuxorayn m.dh Madaxbannayn. 

dicaayad m.dh 1. War aan sal iyo baar lahayn oo cid laga fidiyo iyadoo lagu caayayo. 2. War aad u badan oo cid wax gaar ahaaneed looga dhaadhicinayo. ld dacaayad, dacaayo, dicaayo.

dicaayadee f.g2 (-deeyay, -deysay) Cid dicaayad ka sheegid. ld dacaayadee.

dicaayadeyn m.f.dh eeg dicaayadee. ld dacaayadeyn.

dicaayo m.dh ld dicayaad.

dicin m.l ld cicin.

did f.mg1 (-day, -dday) Si aan habaysnayn u kala yaacid cabsi awgeed (xoolo ugaar iwm). ld dųd².

diddimi f.g2 (-iyay, -isay) Hoore yar, si aayar ah u shubid. ld dindimi.

diddimid m.f.dh eeg diddin². ld dindimid, dundumid.

diddimin m.f.dh eeg diddimi. ld diddimis, dindimin, dindimis.

diddimis m.l ld diddimin.

diddin¹ m.l In yar oo hoore ah. ld dindin¹.

diddin² f.mg1 (-imay, -intay; -imi) In yar oo hoore ah si ayaar ah u daadasho. ld dindin².

diddinsad m.l ld diddinsasho.

diddinsasho m.f.dh eeg diddinso. ld diddinsad, diddinsi, dindinsad, dindinsasho.

diddinsi m.l ld diddinsasho.

diddinso f.g3 (-saday, -satay) Hoore yar meel ka shubasho. ld dindinso.

didi f.g2 (-iyay, -isay) Didmo geyeysiin (xoolo, ugaar iwm.). ld dudi.

didib¹ m.l/dh 1. Dhul dibir ah. 2. Ciid budo cad ah ama dhagax xaraarta ka samaysmay. 

didib² m.l (kiim.) Dhagax badanaaba ku jira macdanta kaarboneyt, gaar ahaanna kaarbooneytyada kaalsiyam iyo magniisiyam. 

didid m.f.dh eeg did. ld dųdid.

didin m.f.dh eeg didi. ld dudin.

didmo m.dh Yaacidda xoolo, ugaar iwm. baqdin awgeed la yaacaan. ld dųdmo.

didsan f.mg4 (-naa, -nayd) Wax dhiillaysan ahaansho (xoolo, ugaar iwm). ld dųdsan.

didsanaan m.f.dh eeg didsan. ld didsanaansho, dųdsanaan, dųdsanaansho.

didsanaansho m.l/dh ld didsanaan.

didsasho m.f.dh eeg didso. ld dudsasho.

didso f.g3 (-saday, -satay) Xoolo iyadoo la didinayo kaxaysasho. ld dudso.

difaac¹ m.l ld daaficid.

difaac² f.g1 (-cay, -cday) ld daafac².

difaacid m.dh ld daaficid.

difji f.g2 (-iyay, -isay) Dareere wax yar ka dhibcin. 

difjin m.f.dh eeg difji. ld difqin.

difqi f.g2 (-iyay, -isay) ld difji. 

difqin m.dh ld difjin. 

dig¹ m.dh 1. Rubad. 2. Naf. 3. Garaaca wadnaha ee halbowlayaasha laga garto. 4. (sh.r) Cod lagu muujiyo shalaq. 

dig² f.g/mg1 (-gay, -gtay) 1. (f.g) Aroos iwm cid ogeysiin. 2. (f.mg) U d.: qof wax u daran oo ku soo fool leh ama lala maagganyahay dareensiin si uu uga gaashaanto. 

digaag m.l.u Shimbir aan duulin, la dhaqdo oo hilibkeeda iyo ukunteedaba la cuno; dooro; luki. ld diyaad, diyaaj.

digad m.l ld digasho. digaggub¹ m.l Baabbi'inta wax la baabbi'iyo. ld digaggubid.

digaggub² f.g1 (-bay, -btay) Wax ciribtirid. 

digaggubid m.f.dh eeg digaggub². ld digaggub¹.

digarrogad m.l ld digarrogasho. 

digarrogasho m.f.dh eeg digarrogo. ld digarrogad.

digarrogo f.mg3 (-gtay, -gatay) Xero dhiriqowday ama si kale u xumaatay, xero kale oo u dhow uga guurid; oodrogasho. 

digasho m.f.dh eeg digo². ld digad. 

digaxaar m.l (-rro, m.dh) Qori xalleefsan oo xeraada xoolaha digeda looga guro. 

digdhaw¹ m.l 1. ld dhigdhebid. Gawricidda nafley la gawraco. 2. D. ah: nafley sakaraad ah. 

digdhaw² f.g/mg1 (-dhebay,-dhawday;-dhebi) 1. (f.g) Nafley rubad goyn. 2. (f.mg.) Wax sakaraad ah noqosho (nafley). 

digdhebid m.f.dh eeg digdhaw². ld digdhaw¹. 

digdig m.dh Dafdaf iyo faan been ah. 

digdigle m.l (-layaal, m.l/dh) Qof faan iyo dafdaf badan. 

digdigo m.dh Meel yar, bannaan, simman, oo ciiddeeda aad loo nabay. 

digid m.f.dh eeg dig². ld digniin. digniinsho. 

digiigaxasho m.f.dh eeg digiigixo. ld dagiigaxasho.

digiigix m.l 1. Naxariis. 2. Meel hoobad ah. ld dagiigix.

digiigixo f.mg3 (-gixday, -gaxatay; -gaxan)1. U d.: cid u naxariisasho. 2. Meel hoobad ah ka daadegasho. ld dagiigoxo. 

digiiran m.l.u Nooc shimbiraha ka mid ah oo digaagga ka weyn, aan meel fog u duulin, leh midab baraashirix qurxoon, oo hilibkiisa la cuno. ld digirin.

digir¹ m.dh 1. Dabar. 2. Midab madow oo ilkuhu yeeshaan. 

digir² m.dh Nooc dalagga ka mid ah, dhala miro u eg qaabka kellida, leh midabbo iyo jaadad kala geddisan. ld dįir².

digirin m.dh ld digiiran.

digirro m.dh (-ooyin, m.l) Qayb ka mid ah qalabka beeraha lagu falo oo dibidu jiidaan. 

diglayn m.f.dh eeg diglee. 

digle m.l Salamaki. 

diglee f.mg2 (-leeyay, -laysay) 1. Dig sameyn (wadne). 2. Nabar iwm dikaamid. 

diglow m.l Cabbitaan laysku dacar falo oo laga sameeyo qashir bun oo la kariyey. 

digniin-kamadambeys-ah m.dh (siyaa.) Xagga qawaaniinta caalamiga, waa shuruudaha ugu dambeeya wada hadal, ku gacan seeriddiisuna ay keento joojin wada xaajoodka socday ama ku dhaqaaqid awood wax ku xallin. 

digniin¹ m.dh ld digid. 

digniin² m.dh 1. War cid dareensiinayo dhibaato ku soo foolle si uu uga gaashaanto. 2. Hadal, qoraal iwm oo cid gef sameysay la siiyo si aanu mar labaad ugu noqon. 

digniinsho m.l ld digid. 

digo¹ m.dh 1. Saalo. 2. Saalo burburtay oo badan. 

digo² f.g/mg3 (-gtay, -gatay) 1. (f.g) Aroos cid ugu wacasho. 2. (f.mg) Ku d.: col jabay, qof laga adkaaday iwm hadal lafajebis ah ku dhihid. 

digoo f.mg3 (-ooday, -ootay) Digo dhigid (xoolo, ugaar iwm). 

digood m.f.l eeg digoo. 

digri¹ m.l (dii.)Qasaa'id diini ah oo ay qaadaan wadaaddada dariiqooyinka; xadro. ld digriyid.

digri² f.mg1 (-iyay, -iday; -iyi) (dii.) Digri qaadid (wadaad dariiqo). 

digrii¹ m.l Darajo. 

digrii² m.l 1. (fiis.) Halbeegga heerkulka oo la doorsooma kolba qiyaasta la adeegsanayo, sida santigireedh ama feeranhayt. 2. (juqr.) Halbeegga loolka ama dhigaha ee la adeegsado si loo muujiyo meel ka mid ah dhulka dushiisa. 

digriyid m.f.dh eeg digri². ld digri¹, dikri¹, dikriyid.

digsi m.l (-iyo, m.l) Weel macdan ka samaysan, af ballaaran leh oo cunnada lagu karsado; sufriyo. ld disti.

digtoon f.mg4 (-naa, -nayd) 1. Qof diyaar u ah wax uu filayo ahaansho. 2. Qof si toosan u taagan oo labadiisa lugood si simman isu garab yaalliin ahaansho (millatari). 

digtoonaan m.f.dh eeg digtoon. ld dig-toonaansho.

digtoonaansho m.l/dh eeg digtoonow. ld digtoonaan.

digtoonow f.mg3 (-naaday, -naatay) 1. Qof diyaar u ah wax uu filayo noqosho. 2. (millatari) Qof si toosan u taagan oo labadiisa lugood si siman isu garab yaalliin noqosho. 

dihasho m.f.dh eeg diho. ld dahasho, dohasho.

dihin f.mg4 (-hnaa, -hnayd) 1. Wax aan weli la lisin ahaansho (xoolo). 2. Wax aan weli sidii la rabay looga faa'iidaysan ahaansho (dhul). ld dahan.

dihnaan m.f.dh eeg dihin. ld dahnaan, dahnaansho, dihnaansho.

dihnaansho m.l/dh ld dihnaan.

diho f.mg3 (-hday, -hatay) Ilmo dhashay kalgacal u muujin. ld daho, doho.

di'i f.g2 (-iyay, -isay) Roob keenid (Ilaah). 

diib m.l Ur udgoon. 

diibaaji m.l Lacag yar oo horumarin ahaan qof wax uu iibsaday ka dhiibo. ld deebaaji, dibaaji.

diibsad m.l ld diibsasho.

diibsasho m.f.dh eeg diibso. ld diibsad, diibsi.

diibsi m.l ld diibsasho.

diibso f.mg3 (-saday, -satay) Diib marsasho (qof). 

di'id m.f.dh eeg da'. ld di'is, di'itaan.

dįid f.g1 (-day, -dday) Codsi, amar, siismo, iwm ku gacan sayrid. 

diid¹ m.l Wareer lala dhaco tamardarro awgeed. 

diid² f.mg1 (-day, -dday) Tamardarro awgeed la dhicid (qof). 

dįiddan f.mg4 (-naa, -nayd) Codsi, amar, siismo iwm wax ku gacan sayray ahaansho. 

dįiddanaan m.f.dh eeg dįiddan. ld dįiddanaansho.

dįiddanaansho m.l/dh ld dįiddanaan.

dįiddo m.dh Ku gacan sayridda lagu gacan sayro codsi, amar, siismo iwm. 

dįiddooy m.dh.kh Neef irmaan oo aan oggolayn in la liso (geel). 

dįiddow m.l.kh D. ah: neef irmaan oo aan oggolayn in la liso (lo'). 

dįidid m.f.dh eeg dįid. ld dįidis, dįidmo.

diidid¹ m.f.dh eeg diid². 

diidid² m.dh (daaw.) Suuxid muddo gaaban oo ay keentay dhiigga maskaxda taga oo yaraaday. 

dįidis m.dh ld dįidid.

dįidmo m.dh ld dįidid.

diidsan f.mg4 (-naa, -nayd) Wax tamardarro awgeed la dhacay ahaansho (qof). 

dįidsan f.mg4 (-naa, -nayd) Qof dįiddan ahaansho. 

diidsanaan m.f.dh eeg diidsan. ld diidsanaansho. 

dįidsanaan m.dh eeg dįidsan. ld dįidsanaansho.

diidsanaansho m.l/dh ld diidsanaan.

dįidsanaansho m.l/dh ld dįidsanaan.

dįidsii f.lg2 (-iiyay, -iisay) Cid wax nacsiin. 

dįidsiin m.f.dh eeg dįidsii. 

diif m.dh Tamardarro, jiil, daal iwm oo jirka ka muuqda. 

dįif m.l Biyaha iyo qoyaanka kale oo sanka ka yimaada, durey ama hargab dartiis; siin. ld dųuf¹ (2).

diifayn m.f.dh eeg diifee. 

diifaysan f.mg4 (-snaa, -snayd) Wax diifi hayso ahaansho (nafley). 

diifaysnaan m.f.dh eeg diifaysan. ld diifaysnaansho.

diifaysnaansho m.l/dh ld diifaysnaan.

diifee f.g2 (-feeyay, -faysay) Cid diif badid. 

dįifsasho m.f.dh eeg dįifso. ld dįifsad, dųufsad, dųufsasho, dųufsi.

dįifso f.mg3 (-saday, -satay) Diif iska tirid (qof). ld dųufso.

diig m.l ld diiq¹.

diigaanyo m.dh Wax aad u tiro badan (dad, xoolo iwm). 

diihaal¹ m.l Gaajo aad u daran. ld daahiil¹.

diihaal² f.mg1 (-aalay, -aashay) Gaajo badan dareemid. ld daahiil².

diihaalid m.f.dh eeg diihaal². ld daahiilid.

diil¹ m.dh (-lo, m.l) Dhabbo; jid. 

diil² f.g1 (-iilay, -iishay) Wax ciid, neef iwm ka buuxin. 

diilabadan f.mg4 (-dnaa, -dnayd) Dabci si caadi u ah isbeddelid (qof). 

diilabadnaan m.f.dh ld diilabadnaansho.

diilabadnaansho m.l/dh eeg diilabadan. ld diilabadnaan.

diilaley m.dh Darbad d.: dabayl xoog leh oo hadba dhinac ka timaadda. 

diilalyo m.dh Dhaxan aad u badan. 

diilan¹ f.mg1 (-amay, -antay; -ami) Wax ciid, neef iwm laga buuxiyey noqosho. 

diilan² f.mg4 (-lnaa, -lnayd) Wax ciid, neef iwm laga buuxiyey ahaansho. 

diilasho m.f.dh eeg diilo. 

diilid m.f.dh eeg diil². 

diilimayn m.dh ld diillimayn.

diilimee f.g2 (-meeyay, -meysay) ld diillimee.

diilin m.dh ld diillin.

diillimayn m.f.dh eeg diillimee. ld diilimayn.

diillimee f.g2 (-meeyay, -maysay) Meel wax ku dul xarriiqid. ld diilimee.

diillin m.dh (-imo, m.l) 1. Xarriiq; jiitin. 2. Roob xoog leh oo dabayl wata. 3. Caws cusub oo ka soo fufay meel gubad ah. ld diilin.

diillincaanood m.dh Diillin ballaaran cirka ku dhereran oo ka kooban xiddigo yaryar oo badan. 

diilmid m.f.dh eeg diilan¹. 

diilnaan m.f.dh eeg diilan². ld diilnaansho.

diilnaansho m.l/dh ld diilnaan.

diilo f.g3 (-iishay, -iilatay) Wax ciid, neef iwm ka buuxsasho. 

diimbiyood m.l (-dyo, m.dh) Jaad ka mid ah diinka oo yar oo biyaha ku dhex nool. ld diinceelaad.

diimid m.f.dh eeg diin³. ld diimis.

diimis m.dh ld diimid.

diimmoon f.mg4 (-naa, -nayd) Ka d./u d.: cid aan wax ogeyn ahaansho. 

diimmoonaan m.f.dh eeg diimmoon. ld diimmoonaansho, diimooni.

diimmoonaansho m.l/dh ld diimmoonaan.

diimmooni m.dh ld diimmoonaan.

di'in m.f.dh eeg di'i. 

diin¹ m.l (-nan, m.l) Nooc xamaaratada ka mid ah aad u gaabiya, leh qolof adag oo ku dahaaran afar lugood iyo qoor dheer oo aan dhogor lahayn; diindiin. ld dįindiin.

diin² m.l/dh (-iimo, m.l) 1. Caqiido cid ku xiraysa awood ka sarraysa oo ay aaminsantahay in ay wax yeeli karto, waxna u tari karto. 2. Qawaaniin Eebbe u soo dejiyey dadka dunida ku nool si ay waxa wanaagsan u falaan, waxa xunna uga reebtoomaan. 3. Quraan. 

diin³ f.mg1 (-iimay, -iintay; -iimi) 1. Ku d.: qof wax la yaab leh oo aanu hore u arki jirin qaadan waayid. 2. Ku d.: wax araggooda waayid. 

diinceelaad m.l (-dyo, m.dh) ld diimbiyood.

diindarro m.dh Si xun ugu dhaqmidda diin si xun loogu dhaqmo. 

diindiimid m.f.dh eeg diindiin². 

dįindiin m.l ld diin¹.

diindiin¹ m.l.kh D. ah: dhar aad u duugoobay oo si sahlan u dildillaaci kara. 

diindiin² f.mg1 (-iimay, -iintay; -iimi) Si sahlan u dildillaacid (dhar aad u duugoobay). 

diin-fedeysi m.l (fals.) Hab koox bulsheed, ama waxbarasho, oo aaminsan in aanay iintu qeyb ka ciyaari karin mushkiladaha iyo dhacdooyinka nolosha. 

diin-fidiye m.l (-yayaal, m.l/dh) (dii.) Qof kiristaan ah oo loo soo diray waddan shisheeye si uu u baro kirishtaanimada. 

diinla'aan m.dh Diinlaawe ahaansho. ld diinli'i.

diinlaawe m.l (-wayaal, m.l/dh) 1. Qof aan diin aaminsanayn. 2. Qof aan akhlaaq wanaagsan lahayn. 

diinley m.dh (-yo, m.l) Goggaaleysi. 

diinli'i m.dh ld diinla'aan.

diinta-Budhiismaha m.dh (dii.) Diinta ay dadka qaarkood aaminsanyihiin inay ku barayso sida aad isaga baabbi'in lahayd murugta, waxaana lagaga dhaqmaa Aasiyada bari, iyo Aasiyada dhexe. 

diiq¹ m.l 1. ld diig (-qaq, m.l) Digaagga kiisa lab. 2. Kalluun yaryar oo gudguduudan. 3. Ciriiri. 4. D. ah: si dhib leh. 

diiq² m.dh 1. Cunto, dhar iwm aan badnayn oo loo geeyo ummul, aroos, qof jirran iwm. 2. Allabbari dad isu keenaan. ld diiqo.

diiq³ f.mg1 (-qay, -qday) 1. Wax sii yaraansho, sii liciifid. 2. U d.: cid dhibaataysan wax ugu deeqid. 

diiqad m.dh Dareemidda la dareemo ciriiri ama farxad la'aan (qof). 

diiqadayn m.f.dh eeg diiqadee. 

diiqadee f.g2 (-deeyay, -deysay) Cid, ciriiri ama farxad la'aan ku abuurid. 

diiqalyayn m.f.dh ld diiqalyee.

diiqalyee f.mg2 (-yeeyay, -yeysay) Aayar socosho (biyo). 

diiqalyeyn m.f.dh eeg diiqalyee. ld diiqalyo.

diiqalyo m.dh Biyo aayar soconaaya. ld diiqalyeyn.

diiqayn m.f.dh eeg diiqee. 

diiqee f.g2 (-qeeyay, -qeysay) 1. Diiqo bixin. 2. Wax daldalid. 

diiqid m.f.dh eeg diiq³. 

diiqlay m.l (bot.) Geed-gaab leh dheecaan guduudan, laamo dhuudhuuban oo ka baxa dhulka jilicsan oo aan lahayn qodax. 

diiqo m.dh ld diiq².

diiqoo f.mg3 (-oobay, -ootay) Ku d.: ciriiri dareemid. 

diiqood m.f.l eeg diiqoo. 

diiqyeer m.l Arooryo hore. 

diir¹ m.l Kulayl, uumi. 

dįir¹ m.l Dubka sare ee lafta geedka. 

diir² m.dh ld diirdiir².

dįir² m.dh.u ld digir².

diir³ f.mg1 (-ray, -rtay) 1. Wax in yar kululaansho. 2. Qof, in yar xanaaqid. 

dįir³ f.g1 (-ray, -rtay) 1. Geed diir ka qaadid. 2. Wax qaawin. 

diirad¹ m.dh (-do, m.l) Aalad lagu kala garto jahooyinka, leh qaab sacadeed oo lagu hoggaamiyo maraakiibta. 

diirad² m.dh (-do, m.l) (nax.) Marka uu qof hadlayo, weer kastoo ka mid ah warkiisa waxaa ka mid ah qayb uu si gaar ah u danaynayo, sidaas darteed hadluhu wuxuu adeegsadaa summad (baa/ayaa, waa) u baaqda dhegeystaha qaybtaas. 

diiradayn m.dh (nax.) Marka diirad la saaraayo qayb ka mid ah weerta (eeg diirad 2.). 

diiradeeye m.l (nax.) Qurubyada wax diiradeeya oo kala ah: “baa”/”ayaa”, “waa” (eeg qurub diiradeed). 

dįiran¹ f.mg1 (-rmay, -rantay; -rmi) Wax diirkii ka dhacay noqosho. 

dįiran² f.mg4 (-rnaa, -rnayd) Wax la diiray ahaansho. 

diirane m.l (-nayaal, m.l/dh) (xis.) Dhakhsaha isbeddelka ee fansaar marka loo eego doorsoomaha madax bannaan. Waxa kale loo yaqaan wehliyaha xigsineed ama fansaar diiran. . 

diirane-koowaad m.l (-nayaal ..., m.l/dh) (xis.) Fansaarka j = f(x) waa d. k. marka uu diiranihiisu yahay heerka koowaad, waxaana loo qoraa dy/dx ama f'(x). 

dįirasho m.f.dh eeg diiro. 

diirdiir¹ m.l (-rro, m.dh) Jaad ugaarta ka mid ah oo diillimo leh; goodir. 

diirdiir² m.dh Cayayaan yar oo jilicsan, leh duf badan, wuxuu ku dulnoolyahay dhirta, aakhirutaankana wuxuu noqdaa balanbaalis, nirgadhoob iwm. ld diir².

diirdiirran f.mg4 (-naa, -nayd) Qof firfircoon ahaansho. 

diirdiirranaan m.f.dh eeg diirdiirran. ld diirdiirranaansho.

diirdiirranaansho m.l/dh ld diirdiirranaan.

diirdiir-xariireed m.dh Nooc diirdiirta ka mid ah oo dunta xariirta sameysa. 

diirfin m.l Nooc digirta ka mid ah, yaryar, oo cagaaran; salbuko. 

diir-hoose m.l (-ayaal, m.dh) (bot.) Botani ahaan, nudaha u dhexeeya dubka sare iyo habdhiska kalli ee jirridaha iyo xididdada geedka. 

diiri f.g2 (-iyay, -isay) Wax in yar kululayn. ld diirri.

diirid m.f.dh eeg diir³. ld diiris.

dįirid m.f.dh eeg dįir³. ld dįiris.

diirin m.f.dh eeg diiri. ld diiris¹, diirrimaad, diirrin, diirris.

diirinle m.l Shaqaalaha cuntada kariya ee haddana qeybiya; kaantunle. 

dįiris m.dh ld dįirid.

diiris¹ m.l ld diirin.

diiris² m.dh ld diirid.

dįirmid m.f.dh eeg dįiran¹. 

dįirnaan m.f.dh eeg dįiran². ld dįirnaansho.

dįirnaansho m.l/dh ld dįirnaan.

diirnax¹ m.l Dareen raxmad leh oo qof ku dhasha marka uu arko qof dhibaateysan. 

diirnax² f.mg1 (-xay, -xday; -nixi) U d.: dareen raxmad leh cid u hayn. 

diirnixid m.f.dh eeg diirnax². 

dįiro f.g3 (-rtay, -ratay) Wax qobka ka fuqsasho, Tus.” mooskii baan diirtay”. 

diirran¹ m.l Isir; dhalan. 

diirran² f.mg4 (-naa, -nayd) Wax aan aad u kululayn ahaansho. Tus. “Caano diirran baan cabbey”. 

diirranaan m.f.dh eeg diirran². ld diirra-aansho.

diirranaansho m.l/dh ld diirranaan.

diirri f.g2 (-iyay, -isay) ld diiri.

diirrimaad m.l 1. ld diirsimaad. Kulayl aan aad u badnayn. 2. ld diirin.

diirrin m.dh ld diirin.

diirris m.l ld diirin.

diirsad m.l ld diirsasho.

diirsasho m.f.dh eeg diirso. ld diirsad, diirsi.

diirsi m.l ld diirsasho.

diirsimaad m.l ld diirimaad (1).

diirso f.g/mg3 (-saday, -satay) 1. (f.g) Biyo, caano iwm in yar kululeysasho. 2. (f.mg) Ku d.: Wax diirrimaad ka helid. 

diis f.g1 (-say, -stay) Wax buusid (weel iwm). 

di'is m.dh ld di'id.

diisan f.mg4 (-snaa, -snayd) Wax hoos u godan ahaansho. 

diiseembar m.dh ld disembar.

diisid m.f.dh eeg diis. 

diisnaan m.f.dh eeg diisan. ld diisnaansho.

diisnaansho m.l/dh ld diisnaan.

di'itaan m.l ld di'id.

diiwaan m.l (-nno, m.dh) 1. Buug lagu aruuriyo maanso qof leeyahay. 2. Buug lagu qoro waxyaabo la rabo in la xasuusto. 

diiwaanee f.g2 (-neeyay, -neysay) Diiwaan gelin, ku qorid. 

diiwaaneyn m.f.dh eeg diiwaanee. 

diiwaangeli f.g2 (-iyay, -isay) Wax diiwaan ku qorid. 

diiwaangelin m.f.dh eeg diiwaangeli. 

diiwaanhaye m.l (-yayaal, ml/dh) Qof wax diiwaaniya. 

diiwaanhayn m.dh Meel wax lagu diiwaaniyo; arkiifiyo. ld diiwaaniye.

diiwaani f.g2 (-iyay, -isay) Wax diiwaan gelin. 

diiwaanin m.f.dh eeg diiwaani. 

diiwaaniye m.l ld diiwaanhaye.

dikaamid m.f.dh eeg dikaan². ld diikaan¹ (2).

dikaan¹ m.l 1. Dhaqdhaqaaq yar oo isdabajoog ah sida kan dhiigga xididdada xulaaya ama meel malaxi ku jirto. 2. ld dikaamid.

dikaan² f.mg1 (-aamay, -aantay; -aami) Dikaan dareemid (nafley). 

dikri¹ m.l ld digri¹.

dikri² f.mg1 (-iyay, -iday; -iyi) ld digri². 

dikriyid m.f.dh ld digriyid.

diktatoor m.l Keligi-taliye. 

diktatooriya m.dh xukun qof kali ahi ku ammarkutaagleeyo. ld diktatooriyad.

diktatooriyad m.dh ld diktatooriya.

diktatoornimo m.dh diktatoor ahaansho. 

dil¹ m.l 1. Qurgoynta nafley qurta laga gooyo. 2. Garaacid nafley la garaaco. 

dil² f.g1 (-ilay, -ishay) 1. Nafley qurgoyn. 2. Nafley garaacid. 

dilaa m.l 1. Qof ama bahal aad wax u laaya. 2. Cudur nafleyda safmar u dila. ld dile.

dilalyo m.dh Daal. 

dilan¹ m.l 1. Ilmo dhawr bilood ah oo uurka ku qoonmay. 2. Dhul mudda badan la daaqaayay oo xaalufay. 3. ld dilmid.

dilan² f.mg1 (-lmay, -lantay; -lmi) 1. Iska dhimasho; iyadoo aan la dilin, iska geryoomid. 2. Ilmo dhawr bilood ah uur ku qoonmid. 

dilan³ f.mg4 (-lnaa, -lnayd) 1. Wax la qurgooyay ahaansho (nafley). 

dildil m.dh (-lo, m.l) Summad geela lagu dhigo oo ah alif jiif ahaan caloosha loogu jiido. 

dildillaac¹ m.l Jeexjeex uu yeesho dhul, jir nafley dhar iwm. 

dildillaac² m.l (jool.) Kala jeex-jeexanka dhadhaabaha, marka ay la kulmaan cadaadis heer sare ah; waxa ay noqdaan qaydad ama xaashiyo khafiif ah. 

dildillaac³ f.mg1 (-cay, -cday) Dhul, dhar, oogo nafley, jeexjeex yeelasho. Tus. “Dhulki baa dildillaacay”. 

dildillaaca-waaberi m.l Xilliga iftiinka subaxnimo bilaabanayo. 

dildillaaci f.g2 (-iyay, -isay) Wax dildillaac u yeelid. 

dildillaacid m.f.dh eeg dildillaac². 

dildillaacin m.f.dh eeg dildillaaci. 

dildillaacsan f.mg4 (-naa, -nayd) Wax dildillaacay ahaansho. 

dildillaacsanaan m.f.dh eeg dildillaacsan. ld dildillaacsanaansho.

dildillaacsanaansho m.l/dh ld dildillaac-sanaan.

dile m.l (-layaal, m.l/dh) Kan wax dilay, ama wax dilid badan. ld dilaa.

dili m.l Jaad geedaha ka mid ah oo jiinka webiyada ka baxa. 

dilid m.f.dh eeg dil². ld dilniin.

dililiqo m.dh ld dilindilqo.

dilindillayn m.f.dh eeg dilindillee. ld dilindillo.

dilindillee f.g2 (-leeyay, -laysay) Wax duuban ama kankoonsan sida birmiil iwm garaangarin. 

dilindillo m.dh Garangarinta wax kankoonsan ama duuban oo la garaangariyo. ld dilindillayn.

dilindilqo m.dh Geed geedquwaaxyada ka mid ah oo dhulka caddun kaah ka baxa oo kor u bixin ee dhulka ku dhabbacan. ld dililiqo.

diliq¹ m.l Hanjaleelo. 

diliq² f.mg1 (-lqay, -liqday) Ilmo yar oo dad hanjaleelo daadin. 

dillaac¹ m.l Meesha bannaan ee u dhaxaysa wax is haystay oo in yar kala fuqay. 

dillaac² f.mg1 (-cay, -cday) 1. Wax jeexmid, qarxid. 2. Ciid, dagaal, iwm bilaabasho. 3. Wax beryid. 

dillaaci f.g2 (-iyay, -isay) Wax dillaac u yeelid. 

dillaacid m.f.dh eeg dillaac². 

dillaacin m.f.dh eeg dillaaci. 

dillaacsad m.l ld dillaacsasho.

dillaacsan f.mg4 (-naa, -nayd) Wax dillaac leh ahaansho. 

dillaacsanaan m.f.dh eeg dillaacsan. ld dillaacsanaansho.

dillaacsanaansho m.l/dh ld dillaacsanaan.

dillaacsasho m.f.dh eeg diillaacso. ld diillaacsad, diilaacsi.

dillaacsi m.l ld dillacsasho.

dillaacso f.g3 (-saday, -satay) Wax qayb ka jeexasho. 

dillaal¹ m.l ld dąllaal¹.

dillaal² f.g1 (-aalay, -aashay) ld dąllaal².

dillaalid m.dh ld dallaalid.

dillaalnimo m.dh ld dąllaalnimo.

dillaamid m.f.dh eeg dillaan². ld dillaan¹ (2), dullaamid, dullaan¹.

dillaamo m.dh ld dillaan¹, dullaamo.

dillaan¹ m.l 1. Dhicidda wax culusi dhinac u dhaco. 2. ld dillaamid. Leexashada wax badani hal mar dhinac u wada leexdo. 

dillaan² f.mg1 (-aamay, -aantay; -aami) 1. Wax culus dhinac u dhicid. 2. Wax badan hal mar u wada leexasho. ld dullaan².

dilmid m.f.dh eeg dilan². ld dilan¹ (3).

dilnaan m.f.dh eeg dilan³. ld dilnaansho.

dilnaansho m.l/dh ld dilnaan.

dilniin m.l ld dilid.

dilqid m.f.dh eeg diliq². 

dimcad m.l (-ddo, m.dh)(bot.) Quraca dhallinta yar oo ulo jilicsan oo xoog badan iyo mayrax aad u cad oo wanaagsan laga helo. ld dincad.

dimmi m.l.u Dad masiixi ama yuhuud ah oo dalal muslin ah si nabadeed ugu noolaada. 

dimoqaraadi m.l (-iyiin, m.dh) Qof ama dad dimoqaraaddiyad aaminsan ama ku dhaqma. ld dimuqaraaddi.

dimoqraadinnimo m.dh Dimoqraaddi ahaansho (qof). ld dimuqraadinnimo.

dimoqraadiyad m.dh Nidaam dawli ah oo taliskiisa si madax bannaani ah dadweynuhu u soo doortaan. ld dimuqraadiyad.

dimoqraadiyayn m.f.dh eeg dimoqraadiyee. ld dimoqraadiyayn.

dimoqraadiyee f.g2 (-yeeyay, -yaysay) Nidaam dimoqraaddi ka dhigid. ld dimuqraadiyee.

dimuqraadi m.l ld dimoqraadi.

dimuqraadinnimo m.dh ld dimoqraadinnimo.

dimuqraadiyad m.dh ld dimoqraadiyad.

dimuqraadiyee f.g2 (-yeeyay, -yeysay) ld dimoqraadiyee.

dimuqraadiyeyn m.dh ld dimoqraadiyeyn.

dinaamiko m.dh ld daynaamiko.

dinaas m.dh Daran cusbo badan oo geelu aad u jecelyahay.

dincad m.l ld dimcad.

dindimi f.g2 (-iyay, -isay) ld diddimi.

dindimid m.f.dh ld diddimid.

dindimin m.dh ld diddimin.

dindimis m.l ld diddimin.

dindin¹ m.l ld diddin¹.

dindin² f.mg1 (-imay, -intay; -imi) ld diddin².

dindinsad m.l ld diddinsasho.

dindinsasho m.dh ld diddinsasho.

dindinsi m.l ld diddinsasho.

dindinso f.g3 (-saday, -satay) ld diddinso.

dingax m.dh (-goxo, m.dh) Nooc dermooyinka ka mid ah oo cawda mayrada laga sameeyo. 

dingiig¹ m.l ld dangiig¹.

dingiig² f.mg1 (-gay, -gtay) ld dangiig².

dingiigid m.dh ld dangiigid.

dingiigsad m.l ld dangiigsasho.

dingiigsasho m.dh ld dangiigsasho. 

dingiigsi m.l ld dangiigsasho.

dingiigso f.mg3 (-saday, -satay) ld dangiigso.

diniimid m.dh ld diddimid.

diniin¹ m.l ld diddin¹.

diniin² f.mg1 (-nay, -nayd) ld diddin².

dinnaago m.dh Ci' weyn oo nafleyda qaarkeed samayso sida lo'da, dameeraha iwm. ld dannaago, dinnaaho.

dinnaaho m.dh ld dinnaago. 

dinnaax m.l (-xyo, m.dh) Nagaar yar, dhulka dhagaxleyda ah ka baxa, kurtun yar u eg; aan lahayn laamo iyo caleemo oo la cuno. 

dinnad m.dh (-do, m.l) Dummad; yaanyuuro. 

dinnadbadeed m.l Nooc kalluun ka mid ah. 

dinnayn m.f.dh eeg dinnee. 

dinnee f.mg2 (-neeyay, -naysay) U d.: neef la lisaayo, dinno siin. 

dinno m.dh Caano yar oo neefka la lisayo la dhadhansiiyo si uu aad ugu godlado. 

dinqi f.g2 (-iyay, -isay) ld danaq.

dinqin m.dh ld danqid.

diq¹ m.l.kh 1. Raad badan. 2. D. ah: meel wax badan la dagganaa oo ciiddeedu xumaatay. 3. D. ah: biyo dhadhankoodii iyo urtoodii isbeddeleen. 

diq² f.mg1 (-qay, -qday) 1. Ku d.: meel cagta ku badin (xoolo, ugaar iwm). 2. Ka d.: wax aad u nicid. 3. D. ah: weel buuxa in kale ku ciriiriyid. 

diqaysan f.mg4 (-snaa, -snayd) Wax dhadhankoodii iyo urtoodii doorsantay ahaansho (biyo). 

diqaysnaan m.f.dh eeg diqaysan. ld diqaysnaansho.

diqaysnaansho m.l/dh ld diqaysnaan.

diqdiq¹ m.l ld diqdiqo¹.

diqdiq² m.l Wadiiqo yar oo cagta dadku samayso, oo isku xirta laba guri ama guri iyo beer. 

diqdiqasho m.f.dh eeg diqdiqo². 

diqdiqayn m.f.dh eeg diqdiqee. 

diqdiqee f.g/mg2 (-qeeyay, -qaysay) 1. (f.g) Cid cunno siin. 2. (f.mg) Labo meelood si joogto ah isaga socodka. 

diqdiqo¹ m.dh 1. Socodka laba meelood si joogto ah laysaga socdo. 2. Waddo dhuuban; wadiiqo. ld diqdiq¹.

diqdiqo² f.mg3 (-qtay, -qatay) Ku d.: cunto cuniddeeda ku noqnoqosho. 

diqid m.f.dh eeg diq². 

diqo m.dh 1. Yaqyaqsi. 2. Hilib la shiiday oo suugada lagu daro. 3. Meel dhiriq iyo wasakh badan. 

diqoo f.mg3 (-ooday, -ootay) Ka d.: wax yaqyaqsi leh aad u nicid. 

diqoobid m.f.dh eeg diqow. 

diqood m.f.l eeg diqoo. 

diqow¹ m.l Isbeddelka dhadhanka iyo urta biyaha ku dhaca. 

diqow² f.mg1 (-oobay, -owday; -oobi) Diq noqosho (biyo). 

diqsi m.l ld duqsi, tixsi.

dir¹ m.l Dad ama xoolo isku asal ah oo meel ka soo wada jeed; jaad; dhur. 

dir² m.l (-rar, m.l) (baay.) Heer loo isticmaalo kala soocidda noolayaasha, taasi oo ka kooban hal ama in ka badan oo isku eg. Dirarka isu eg waxa loo kooxeeyaa faylan ahaan. 

dir³ m.l (-rar, m.l) (nax.) Waxaa lagu magacaabaa koox ereyo ah oo wadaaga hal ama dhawr dabeecadood, sida magacyada. 

dir4 f.g1 (-ray, -rtay) 1. Wax meel joogay ama yiil meel kale aaddin. 2. Ku d.: qof, qof kale xumaan uga dheegid si uu ula colloobo. 

diraac m.dh 1. Afaarta xilli oo sanadku u qaybsamo, mid ka mid ah oo u dhexeeya dayrta iyo guga; jilaal. 2. Xilli barwaaqo ah oo guga bartamihiisa ah. 

diraacasho m.l ld diraacsasho.

diraacgood m.l Bisha toddobaad ee sannad qorraxeedka.

diraaco f.mg3 (-cday, -catay) ld diraacso.

diraacsad m.l ld diraacsasho.

diraacsasho m.f.dh eeg diraacso. ld diraacasho, diraacsad.

diraacso f.mg3 (-saday, -satay) 1. Meel xilliga diraacda ku sugnaan. 2. Tamardarro, cunto yaraan ku noolaansho (xoolo). ld diraaco.

diraal m.l (-llo, m.dh) 1. Dad meel loo diray oo la faray iney qabtaan hawl gaar ah. 2. Muhimad gaar ah oo diraal loo xilsaaray.

diraaso m.dh ld daraaso.

diraddiraale m.l (-layaal, m.l/dh) Qof aad isku dira oo dhexdooda fidna ka abuura. ld diraddiroole.

diraddirayn m.dh eeg diraddiree. ld diraddire, diraddiro.

diraddire m.l ld diraddirayn.

diraddiree f.g2 (-reeyay, -raysay) Dad wax isaga sheegid si ay u coloobaan. 

diraddiro m.dh ld diraddire.

diraddiroole m.l ld diraddiraale.

diran f.mg4 (-rnaa, -rnayd) 1. Wax la diray ahaansho. 2. Qof waxgarad ah oo aan tilmaan u baahnayn. 3. Ku d.: wax aad u jecel oo in badan ka isticmaala ahaansho (qof). 

dirayn m.dh (nax.) Curiyayaal loo kala saaro kooxkoox hadba sida ay isugu dhowyihiin naxwe ahaan. 

dire m.l.u Tirxi yar yar, saxarrada soo raaca, oo daba cun cun leh. ld diro.

direewal m.l ld dareewal.

direys m.l (-syo, m.dh) Labbis gaar ah oo ay qaataan ciidammada qalabka sida. 

dirfac m.l ld dafac.

dirgasho m.f.dh eeg dirgo. 

dirgo f.mg3 (-gaday, -gatay) Socod jiitaan socosho (nafley). 

diric¹ m.l (-cyo, m.dh) 1. Nin karti iyo ragannimo dheeraad ah leh. 2. Canbuur khafiif ah, si holofholof ah u tolan oo haweenku qaataan. 

diric² m.l 1. Dhismo dheer oo dusha ka dedan dhinacyadana ka furan oo dusheeda timirta lagu waro si ay suubaan u noqoto. 2. Dhismo dheer oo dusha ka dedan dhinacyadana ka furan, oo marka aroos loo damaashaadayo, wiilka iyo gabadha arooska ah dusha laga saaro dadkuna hoos uga cayaaro. 

diricnimo m.dh Nin karti iyo ragannimo dheeraad ah leh ahaansho. 

dirid m.f.dh eeg dir². ld diris.

diriq m.l (-qyo, m.dh) Liilammo ama daliigo ad'adag oo xaskusha tuman iyo cawda feeran iwm laga reebo ama laga soo dhex saaro. 

diriqsad m.l ld diriqsasho.

diriqsasho m.f.dh eeg diriqso. ld diriqsad, diriqsi.

diriqsi m.l ld diriqsasho.

diriqso f.g3 (-saday, -satay) Wax xoog ku meel marsasho. Tus. “Cali hawshaas markii hore looma dirin ee isagaa diriqsaday”. 

dįrir m.l 1. Xiddig ifweyn oo naafaha ugu dambeeya oo u dhexeeya dirirday iyo garbo. 2. ld dįrirsagaaro. D. cawleed: gu'ga bartamihiisa. 

dirir¹ m.dh Dagaal; colaad.

dirir² f.mg1 (-ray, -rtay) Cid la dagaallamid. 

dįrircawleed m.l Dįrirsagaaro. ld dįrir (2).

dirirday m.l Urur xiddiga ah oo naafuhu ku jiraan oo u dhexeeya koxdinta iyo dirirka. 

dįriri f.mg2 Habeenka uu didirka la fariisto (dayax). 

diririd m.f.dh eeg dirir². 

dįririn m.f.dh eeg dįriri.

dįrirsagaaro m.dh Bartamaha guga. ld dįrir (2).

dirirsan f.mg4 (-naa, -nayd) La d.: qof, qof kale la dagaalay ahaansho. 

dirirsanaan m.f.dh eeg dirirsan. ld dirirsanaansho.

dirirsanaansho m.l/dh ld dirirsanaan.

dirirsii f.g2 (-iiyay, -iisay) Cid dagaal gelin ama ku boorrin. 

dirirsiin m.f.dh eeg dirirsii. 

diris m.dh ld dirid.

dirnaan m.f.dh eeg diran. ld dirnaansho.

dirnaansho m.l/dh ld dirnaan.

diro m.dh ld dire.

dirqi¹ m.l 1. Khasab. 2. (fk) Si dhib leh. 

dirqi² f.g2 (-iyay, -isay) Cid khasbid. 

dirqin m.f.dh eeg dirqi². ld dirqis.

dirqis m.l ld dirqin.

dirri m.l/dh 1. Ban diiran oo aan cidi ku nooleyn. 2. Digdigo. 

dirrow m.l Baaba'; kharrib; laystaan. 

dirsasho m.f.dh eeg dirso. 

dirso f.g3 (-saday, -satay) 1. Wax adeegsasho. Tus. “Telefoon baan dirsaday”. 2. Wax dalbasho. Tus. “Cumar baa shaah dalbaday”. 

dirxi m.l ld dixiri.

diryaamid m.dh ld dayaamid.

diryaan¹ m.l ld dayaan¹.

diryaan² m.l ld dayaan².

disembar m.dh Bisha 12aad ee sanadka Masiixiga. ld diisembar.

dishibiliin m.l Asluub; maaddo. 

disti m.l ld digsi.

distuur m.l (-rro, m.dh) (siyaa.) Nidaam dawladeed oo leh sharci, iyo aasaas oo la rabo in lagu maamulo dawlad. 

dix m.dh Togga intiisa biyuhu maraan oo ciidda jilicsan. 

dixad m.l ld dixasho.

dixasho m.f.dh eeg dixo. ld dixad.

dixi m.dh (bot.) Cawska xooluhu daaqaan kuwa ugu nafaqa badan mid ka mid ah, jilicsan oo meelaha biyo-qabatinka leh ka baxa. ld duxi¹.

dixiri m.l Dulin xamaarta, noocyo badan, lafo iyo lugo lahayn oo oogadiisna xibnoxibno u qaybsantahay. ld dirxi, dixri, tirxi, tixiri, tixri.

dixo f.mg3 (-xday, -xatay) 1. Ciidda ka dusid (biyo ama hoore kale). 2. Biyo qulqulid. 3. U d.: cid u naxariisasho. 

dixri m.l ld dixiri.

diyaad m.l ld digaag. 

diyaafad m.dh (-do, m.l) Martiqaad weyn oo dad badani ka qaybgalaan oo cunta badan lagu cuno. ld dayaafad.

diyaafadi f.mg2 (-iyay, -isay) Martiqaad weyn bixin. ld dayaafadi.

diyaafadin m.f.dh eeg diyaafadi. ld dayaafadin.

diyaaj m.l ld digaag.

diyaaleetiko m.dh Xeeladda fekerka iyo ra'yi isdhaafsiga. ld diyaalegtiko.

diyaalegtiko m.dh ld diyaaleektiko.

diyaamid m.dh ld dayaamid.

diyaan¹ m.l ld dayaan¹.

diyaan² f.mg1 (-aamay, -aantay; -aami) ld dayaan².

diyaar m.l D. ah: wax u darban in ay wax qabtaan ama lagu qabto. 

diyaarad m.dh ld dayuurad.

diyaargarayn m.f.dh eeg diyaargaree. 

diyaargaraysasho m.f.dh eeg diyaargarayso. 

diyaargarayso f.g3 (-stay, -satay) Wax diyaarsasho. 

diyaargaree f.g2 (-reeyay, -raysay) Wax diyaar ka dhigid. 

diyaargaroobid m.f.dh eeg diyaargarow². ld diyaargarow¹ (2).

diyaargarow¹ m.l 1. Isdiyaarinta qof isu diyaariyo wax uu rabo inuu qabto ama ku soo fool leh. 2. ld diyaargaroobid. 

diyaargarow² f.mg1 (-oobay, -owday; -oobi) U d.: wax diyaar u ah inuu wax qabto noqosho (qof). 

diyaari f.g2 (-iyay, -isay) Wax diyaar ka dhigid. 

diyaarin m.f.dh eeg diyaari. 

diyaarsan f.mg4 (-naa, -nayd) Wax la diyaariyey ama is diyaarshey ahaansho. 

diyaarsanaan m.f.dh eeg diyaarsan. ld diyaarsanaansho.

diyaarsanaansho m.l/dh ld diyaarsanaan.

diyaarsasho m.f.dh ld diyaarso.

diyaarso f.g3 (-saday, -satay) Wax diyaar ka dhigasho (qof). 

diyeenjeefaloon m.l (-nno, m.dh) (c.nafl.) Qayb ka mid ah maskaxda oo ka kooban: epithalamus, dorsal thalamus, iyo fentral thalamus. 

diyo m.dh Hanti ku waajibtay qof cid dilay oo la siiyo ehelada qofka laga dilay. 

diyuuteeriyam m.l Sumaddeedu waa D. Iskugod haydarojiin oo deggan si dabiici ahna u jira, bu'diisuna ka koobantahay hal borotoon iyo hal niyuutaroon. Markaas cuf-atamkiisu waa ugu dhawaan labanlaabka kan haydarojiinta. 

doc m.dh (-co, m.l) Barbar; dhinac. 

docfaruur¹ m.l Ballanfur lagu sameeyo arrin la isku ogaa. ld gantafaruur¹. 

docfaruur² f.g1 (-ray, -rtay) Arrin la isku ogaa ballanfuryo ku sameyn. ld gantafaruur².

docfaruurid m.f.dh eeg docfaruur². ld gantafaruurid.

dockayeer m.l (-rro, m.dh) Qof hadal socda, hadal aan xikmad lahayn ku darsada. 

doco f.mg3 (-cday, -cotay) 1. Saxaro adkaatay xoog isaga keenid; jiirasho. 2. Jiirasho (nafley dhaleysa). ld duco².

docogeysi m.l Tuugidda. 

docol m.l Jaad geedaha ka mid ah oo mareerka u eg oo miro la cuno leh. 

docosho m.f.dh eeg doco. ld ducasho.

dogob m.l (-byo, m.dh) Jirrid weyn oo qallalan. ld degeb. 

dogox m.l.kh D. ah: qof weyd ah. 

doh m.dh (-ho, m.l) Dhul godan, carro jilicsan oo biya-qabatin leh. 

dohasho m.dh ld dihasho.

doho f.mg3 (-hday, -hatay) ld diho.

dokhosh m.l Dhismo gaboobay oo jajabay oo ka samaysan qoryo iyo caws duug ah. 

doktoor m.l (-rro, m.l) 1. Takhtar. 2. Qof shahaado jaamacad laga bixiyo tan ugu sarraysa haysta. ld dotoor.

doktoornimo m.dh Daktoor ahaansho. ld dotoornimo.

dokumenti m.l 1. Warqad war muhiim ihi ku yaallo sida shahaado, warqad aqoonsi iwm. 2. Raad taariikheed muhiim ah. 

dolmayt m.l (-tyo, m.dh) (jool.) Macdan ku dhow ili-ka-gudubtay oo ka kooban kaarboonayt laba luxdan oo ah kaalshiyam iyo magniisiyam; amase waa dhadhaab sida qaalibka ah loo yaqaan magniisiyam-dhagax nuuradeed oo macdantu tahay qaybta ugu mudan. 

doob¹ m.l (-bab, m.l) Nin aan weli guursan. 

doob² m.dh Cad yar, qaab kiish leh, cod weyn bixiya oo awrkaqooqani afka soo rido; gulgulo. ld doobbo.

doobbadillaacsad m.l ld doobbadillaacsasho.

doobbadillaacsasho m.f.dh eeg doobba-dillaacso. ld doobbadillaacsad, doobba-dillaacsi.

doobbadillaacsi m.l ld doobbadillaacsasho.

doobbadillaacso f.mg3 (-saday, -satay) Gaarid heerkii uu gulgulada soo ridan lahaa (rati). 

doobbagoray m.l (-yo, m.dh) ld doobbogoray.

doobbashiid m.dh ld doobshiid

doobbi¹ m.l (-iyo, m.dh) Meel u furan in dadka dharka loogu dhaqo oo lacag looga qaato. 

doobbi² f.mg2 (-iyay, -isay) Doobba soo ridid (rati qooqan). ld doobi².

doobbin m.f.dh eeg doobbi². ld doobin.

doobbo m.dh 1. geesaha fiiqfiiqan oo dhaadheer oo lo'da. 2. ld doob².

doobbogoray m.l Awrka aan weli doobbada soo ridan. ld doobbagoray, doobgoray.

doobdillaacsad m.l ld doobbadilaacsasho.

doobdillaacsasho m.l eeg doobdillaacso. ld doobdillaacsad, doobdillaacsi.

doobdillaacsi m.l ld doobdillaacsasho.

doobdillaacso f.mg3 (-saday, -satay)Miraysasho (geed timir). 

doobgaras m.l Nin muddo badan doob ahaa. ld doobgiris.

doobgiris m.l ld doobgaras. 

doobgoray m.l ld doobbogoray. 

doobguun m.l.u Nin doobnimo ku gaboobey. 

doobi¹ m.l (-iyo, m.dh) Weel af ballaaran, dabool lahayn, la tolay ama la qoray oo geela lagu maalo. ld doobke, doobte, toobke, toobte.

doobi² f.mg2 (-iyay, -isay) ld doobbi².

doobir m.dh Ayaan; nasiib. 

doobke m.l ld doobi¹.

doobshiid m.dh Sumad geel oo ah laba shiilood doobada labadeeda dhinac lagu dhigo. ld doobbashiid.

doobte m.l ld doobi¹.

dooc m.l War sugan. 

doocdooci f.g2 (-iyay, -isay) ld dooci.

doocdoocin m.dh ld doocin.

dooci f.g2 (-iyay, -isay) Wax sugan ka raadin (qof). ld doocdooci.

doocin m.f.dh eeg dooci. ld doocdoocin.

dǫod m.l.kh D. ah: nooc kabaha ka mid ah oo saanta geriga laga sameeyo. 

dood¹ m.dh (-do, m.l) Hadal lagu falanqaynaayo arrin lagu muransanyahay oo la rabo in laga gungaaro. 

dood² m.dh (-do, m.l) 1. (xis.) Marka laga hadlayo loojig, waa susun hawraaro ama weedho ah oo ka bilaabanta urur qaadashooyin ah kuna dhammaata go'aan. 2. (xis.) Urur hawraaro ama weedho ah oo loo yaqaan afeef iyo hawraar lagu soo gooyay oo loo yaqaan go'aan. 

dood³ f.mg1 (-day, -dday) Arrin lagu muransanyahay oo la rabo in lagu gun gaaro ra'yi ka jeedin. 

doodaa m.l (-aayaal, m.l/dh) Nin hadal yaqaan ah; aftahan; doode. ld doode.

dood-cilmiyeed m.l/dh Shir ay isugu yimaadaan aqoonyahanno oo lagu soo bandhigo afkaar cusub. 

dooddi¹ m.l 1. Orod xoog leh. 2. ld dooddiyid.

dooddi² f.mg1 (-iyay, -iday; -iyi) Si xoog leh u ordid; digdigleyn. 

dooddiyid m.f.dh eeg dooddi². ld doodi¹ (2).

doode m.l ld doodaa.

doodid m.f.dh eeg dood³. ld doodis.

doodis m.dh ld doodid.

doofaar m.l (-rro, m.dh) Naasley caws-kunool ah idaha la eg ka ballaaran,leh madax weyn, gano iyo dhogor yar oo hilibkiisu muslimiinta xaaraan ka yahay. ld doonfaar.

doofaarad m.dh (-do, m.l) Haweenay aad u akhlaaq xun. ld doonfaarad.

doofaarnimo m.dh 1. Doofaar ahaansho. 2. Qof aad u dabci xun ahaansho. ld doonfaarnimo.

doofil m.dh.kh D. ah: timo isdhax yaacsan oo aan muddo la shanlayn. 

doog¹ m.l 1. Caleenta iyo cawska cusub ee uu roobka soo saaro; naq; tigaad. 2. Xilli roob da'ay, dhulku cagaaranyahay dadka iyo xooluhuna baraare ku jiraan. ld doogaad. 

doog² m.dh 1. Soo laba kacleynta uu soo laba kacleeyo nabar hore u biskooday. 2. D. ah: biyo cirka ka yimid oo weel loo hoorsaday. 3. ld daab².

doog³ f.mg1 (-gay, -gtay) 1. Nabar hore u biskooday mar labaad soo kicid. 2. Roob da'aya weel u hoorsasho (qof). 

doogaad m.dh ld doog¹. 

doogad m.l ld doogasho. 

doogasho m.f.dh eeg doogo. ld doogad. 

doogayn m.f.dh eeg doogee. 

doogdhabasho m.f.dh eeg doogdhabo. 

doogdhabo f.mg3 (-dhawday, -dhabatay) Meel doog leh aadid. 

doogdhaw m.l Guuridda loo guuro meel doog leh; doograac. 

doogee f.g2 (-geeyay, -gaysay) Nafley nabar doog reeba ku dhufasho. 

doogid m.f.dh eeg doog³.

doogo f.mg3 (-gtay, -gatay) Meel roob badan ku di'id. 

doogoobid m.f.dh eeg doogow. 

doogow f.mg1 (-oobay, -owday;-oobi) Wax doog ka soo baxay noqosho (meel). 

doograac¹ m.l 1. Doogdhaw. 2. ld doograacid.

doograac² f.mg1 (-cay, -cday) Meel doog leh u guurid. 

doograacid m.f.dh eeg doograac². ld doograac¹, doograacis.

doograacis m.dh ld doograacid.

doogsad m.l ld doogsasho. 

doogsasho m.f.dh eeg doogso. ld doogsad, doogsimaad, doogsimo, doogsin.

doogsimaad m.l ld doogsasho.

doogsimo m.dh ld doogsasho. 

doogsin m.dh ld doogsasho.

doogso f.mg3 (-saday, -satay) 1. Roob iyo barwaaqo helid. 2. Xoolo biyo la doonid. 3. Ka d.: nabar, dhibaato iwm ka bogsasho. 

dooh e.d Erey geela soconaya loogu dhawaaqo kolkii la doonayo inuu istaago oo joogsado. 

doohad m.dh Dhagax dubnadeed oo wejiga cayaarta loogu talagalay labadiisa dhinac min labo dhibcood ku leh. 

dooh-bibanji m.l Dhagax dubnadeed oo wejiga lagu ciyaaro dhinac laba dhibcood ku leh, dhinacna shan. ld banji-bidooh, biish-bidooh, dooh-bibbiish.

dooh-bibiish m.l ld dooh-bibanji. 

dooh-bicaddaan m.l ld caddaan-bidooh.

dooh-bijoohaar m.l Dhagax dubnadeed oo wejiga lagu ciyaaro, dhinac laba dhibcood ku leh, dhinaca kalena afar. ld joohaar-bidooh.

dooh-bisaliim m.l Dhagax dubnadeed oo wejiga ciyaarta loogu talagalay dhinac laba dhibcood ku leh, dhinaca kalena saddex. ld saliim-bidooh.

dooh-bishiish m.l Dhagax dubnadeed oo wejiga lagu ciyaaro dhinac laba dhibcood ku leh, dhinaca kalena lix. ld shiish-bidooh.

dooh-biyeeg m.l ld yeeg-bidooh. 

dooji f.g2 (-iyay, -isay) 1. Xoolo si dhaqso ah u geyn meel roob ku da'ay. 2. Meel roob ku di'id. 3. Wadaan iwm biyodarid. 4. Wadaan maqaar ah qoyn si wax loogu waraabin karo. 

doojin m.f.dh eeg dooji. ld doojis.

doojis m.l ld doojin. 

dool¹ m.l (-lal, ml.) Qof dilaa ah, tuug khatar ah, bahal halis ah iwm oo meel aan laga aqoon yimid. 

dool² m.dh (-llo, ml.) 1. Labada qaybood ee barida dadka ama idaha middood. 2. Doon yar oo webiyada looga tallaabo. 

dool³ f.mg1 (-oolay, -ooshay) Qof, bahal iwm meel aan laga aqoon aadid. 

doolaal m.l.kh 1. D. ah: qof ka tegey meeshiisii oo ku sugan meel kale oo ka fog oo uusan camal ku hayn loogana baahanayn. 2. D. ah: dugaag meelo kala fog ka ugaarsada. 

doolaalo m.dh 1. Doonashada uu neef qoor ah oo qooqan uu doonto wax uu abaahiyo ama saarto. 2. Aadidda la aado meel kale oo aan la iskaga baahnayn. 

doollar m.l Lacagta rasmiga ah ee waddanka Mareykanka. 

doolli m.l (-iyo, m.dh) Jiir. 

doollo m.l Dhul sare oo siman. 

doolo m.dh Caws dhaadheer, rarada laga sameeyo oo geed gaabyada ka hoos baxa. 

doolshe m.l Macmacaan ka sameysan bur, ukun, caano, sonkor iwm. ld doorshe.

doomaar m.dh 1. Naq cayada la bah ah oo degellada ka baxa. 2. Cayo. 

doomayn m.f.dh eeg doomee. 

doombir m.dh Geedsaar buruq weyn oo la cuno leh. 

doomee f.mg2 (-meeyay, -maysay) Dhul la falay doomo ka soo bixid. 

doomid m.f.dh eeg doon². ld doonis.

doomo m.l Nagaarka ka soo hoos baxa dalagga la beero. 

dǫon m.dh (-oomo/-nyo, m.l) Gaadiid badeed shiraac leh oo markabka ka yar bedenkana ka weyn; xaryan. ld doonni.

doon¹ m.l 1. Xoolo tabar yar oo aan aroor dheer geli karin. 2. Meel dhulka inyar ka yara kacsan. 3. Ciidda iyo dhoobaha ceelasha dhaadheer hoostooda laga soo saro. 

doon² f.g/mg1 (-oomay, -oontay; -oomi) 1. (f.g) Ceel dhoobo ka soo saarasho. 2. (f.mg) Xoolo iwm caatoobid. 

doon³ f.g1 (-nay, -ntay; -ni) 1. Wax rabid. 2. Wax raadin. 3. Gabadh guur laga doonayo reerkooda weydiisasho. 

doonasho m.f.dh eeg doono. 

doondoon¹ m.l 1. Raadinta wax aan la hayn ama lumay oo hadba meel laga dayo. 2. ld doondoonid.

doondoon² f.g1 (-nay, -ntay; -ni) Wax aan la hayn ama lumay hadba meel ka dayid. 

doondoonid m.f.dh eeg doondoon². ld doondoon¹ (2).

doonfaar m.l ld doofaar.

doonfaarad m.dh ld doofaarad.

doonge m.l.kh 1. D. ah: qof caqli yar. 2. D. ah: dheri weyn cuntada lagu karsado. 

doonid m.f.dh eeg doon³. ld doonis.

doonis m.dh ld doomid. doonid. 

doonnan f.mg4 (-naa, -nayd) Wax nin la siiyey ahaansho (gabar). 

doonnanaan m.f.dh eeg doonnan. ld doonnaanansho.

doonnanaansho m.l/dh ld doonnanaan.

doonni m.dh ld dǫon

doono f.g3 (-ntay, -natay) Wax raadsasho (nafley). 

doonyeysad m.l ld doonyeysasho.

doonyeysan f.mg4 (-snaa, -snayd) Qof maro doonyeystay ahaansho. 

doonyeysasho m.f.dh eeg doonyeyso. ld doonyeysi, doonyeysad.

doonyeysi m.l.u ld doonyeysasho.

doonyeysnaan m.f.dh eeg doonyeysan. ld doonyeysnaansho.

doonyeysnaansho m.l/dh ld doonyeysnaan.

doonyeyso f.g3 (-stay, -satay) Qof fadhiya si doonyo ah maro u xirasho. 

doonyo m.dh Hab qof fadhiyaa uu maro jilbaha iyo dhabarka isugu xiro oo ku nasta. 

dooq m.l Dareen dadka u gaar ah oo qola jecleysiiya waxyaabo isku nooc ah. 

dooqlaawe m.l (-wayaal, m.l/dh) Qof aan dooq lahayn. 

dǫor m.l (-rar, m.l/awdaar, m.dh) 1. Kaalinta uu ka qaato hawl hirgelinteeda. 2. Kal; d.kii hore: mar kowaad. Tus. “D.kii hore baastaa timid”. ld dawr¹, dowr¹ (2).

door¹ m.l (-rar, m.l) 1. Wax xul ah. 2. In d. ah: wax aan la tirin karin oo qiyaas ahaan badan. 3. ld doorid.

door² f.g1 (-ray, -rtay) Wax xulid. 

doorad m.l ld doorasho.

dooradduur m.dh.u Kabaraay. 

dooranuug m.l Hal ilmaheeda gaar ula baxda oo nuujisa. 

doorashada dabeecada m.dh (baay) Aragtida isbeddelka ay xayawaanka, iyo dhirtu ay ku noolaadaan, ama ay ku dhintaan marka la fiiriyo awoodda ay ku qabatimaan naftooda degaanka ay ku noolyihiin. 

doorasho m.f.dh eeg dooro². ld doorad.

dooray m.l (-yo, m.dh) Neef caano yar. 

doorbid f.g1 (-day, -dday) Wax wax kale ka jeclaansho; fadilid. 

doorbidid m.f.dh eeg doorbid. 

dǫori f.g2 (-iyay, -isay) 1. Siduu ahaa maahee si kale ka dhigid; wax wax kale dhaafin; beddelid. 3. Sarrifid (lacag). 

doori¹ m.l Ilmo yar, lo' ah oo aan hooyadii lala nuugin. 

doori² f.mg2 (-iyay, -isay) 1. Ilmo yar oo lo'aad hooyadii siduu doono u nuugid. 2. Wax si xun ka dhigid. 

dooribeyn m.l (-nno, m.dh) Qalab yar oo bikaaco leh oo waxa fog muuqaalkooda soo dhaweeya. 

doorid m.f.dh eeg door². ld door¹ (3).

doorin m.f.dh eeg doori². ld dooris.

dǫorin m.f.dh eeg dǫori. ld dooris.

doorinuug m.l/dh ld dooritus.

dooris m.l ld doorin.

dǫoris m.l ld dǫorin.

dooriso m.dh Wax doorisa; sidii hore si ka xun ka dhigta; duf (duf iyo d.). 

dooritus m.l.kh D. ah: neef xoolo ah oo marka ilmihiisu nuugayaan dadka iyo xoolaha kale ka fogaada. ld doorinuug. 

dooro¹ m.dh 1. (u) Shimbir aan buubin, guri joog ah oo dadku manaafacaadsadaan; digaag. 2. (u) Digaagga middeeda dheddig. 3. Baaro. 

dooro² f.g3 (-rtay, -ratay) 1. Wax xulasho. 2. Cid doorasho ku jirta codsiin. 

doorroone m.l (-nayaal, m.l/dh) Qof aad u wanaagsan. 

doorsad m.l ld doorasho.

doorsamid m.f.dh eeg doorsan¹. ld doorsoomid, doorsoon¹.

doorsan¹ f.mg1 (-amay, -antay; -ami) Wax siduu ahaa si ka duwan noqosho. ld doorsoon² (2).

doorsan² f.mg4 (-naa, -nayd) 1. Wax siduu ahaa si ka duwan laga dhigay ahaansho. 2. Qof maankiisu beddelen yahay ahaansho. 

doorsanaan m.f.dh eeg doorsan². ld doorsanaansho.

doorsanaansho m.l/dh ld doorsanaan.

doorsasho m.f.dh eeg doorso. ld doorsad, doorsi.

doorshaan m.l Cayayaan wasakh ku nool ah oo leh qolof adag, baalal iyo lix lugood; xaarwalwaal. 

doorshe m.l ld doolshe.

doorsi m.l ld doorsasho.

doorso f.g/mg3 (-saday, -satay) 1. (f.g) Wax, wax kale ku beddelasho. 2. (f.g) Wax sarrifasho (lacag). 3. (f.mg) Cudur ka bogsasho. 

doorsoome m.l (-mayaal, m.l/dh) (xis.) Xaddi isbeddela sida x oo u taagan xaddi dahsoon ama aan la aqoon, badanaaba ah tiro. Tusaale ahaan: 3y - 1= 8, y waa doorsoome. 

doorsoome-ku-xiran m.l (xis.) Haddii y ay tahay fansaarka x, taas oo, haddii fansaarka hal qiime oo y ah uu ku aadayo qiime kasta oo x ah, markaa ay waa doorsoome ku xiran. 

doorsoome-madaxbannaan m.l (-mayaal ..., m.l/dh) (xis.) Isleeqta y = f(x), doorsoomaha la geshaha ah ee x. 

doorsoomid m.dh eeg doorsoon². ld doorsoon¹; doorsamid.

doorsoon¹ m.l ld Doorsamid; doorsoomid.

doorsoon² f.mg1 (-oomay, -oontay; -oomi)1. Qurmid. 2. ld doorsan¹.

doorsoon³ f.mg4 (-naa, -nayd) Wax sidii hore ka duwan ahaansho; wax beddelan ahaansho. 

doorsoonaan m.dh eeg doorsoon³. ld doorsoonaansho.

doorsoonaansho m.l/dh ld doorsoonaan.

doorte m.l (-tayaal, m.l/dh) Qof cid doorasha u taagan codkiisa siiya. 

doosh m.l 1. Markab ama doon u socota dhanka ay dabayshu ka hayso. 2. D.kii hore: waqti hore oo la soo dhaafay; kal. 

dooshi m.l Xarig isu haya farmaanka doocdiisa bixid iyo doonta. 

doox¹ m.l 1. Saxaro jilicsan oo ay nafleydu dhigaan marka ay cunaan ama cabaan waxyaabo caloosha kiciya; shuban. 2. (-xyo, m.dh) Dhul godan oo biyo mareen ah; tog. 3. ld dooxid.

doox² f.g1 (-xay, -xday) Wax af leh calool nafley ku dhufasho si uur-kujirtu uga soo dhacdo. 

dooxada-rift m.dh (juqr.) Waadi ka samaysmay lab dillaac oo barbarro ah dhulka u dhexeeya oo hoos u degay. Dooxadaasi aad bay u dheertahay marka la fiirsho ballaceeda. Tusaale loogu aqoon ogyahay waa dooxada rift oo kala fidsan iyadoo dhexmaraysa Suuriya, Israil, iyo Jordan, iyo bariga Afrika, dherer keedu wuxuu ka badanyahay 4.800 km. (3,000 mayl). 

dooxan¹ f.mg1 (-xmay, -xantay; -xmi) 1. Wax caloosha laga soo riday noqosho. 2. Nafley aad u shubmid. 

dooxan² f.mg4 (-xnaa, -xnayd) Wax caloosha laga soo riday ahaansho. 

dooxane m.l (-nayaal, m.l/dh) Nooc warmaha ka mid ah oo dhexda aroor ku leh. 

dooxato m.dh.u Koox burcad ah oo waxa ay arkaan dhaca ama dila. 

dooxid m.f.dh eeg doox². ld doox¹ (3).

dooxmid m.f.dh eeg dooxan¹. 

dooxnaan m.f.dh eeg dooxan². ld dooxnaansho.

dooxnaansho m.l/dh ld dooxnaan.

dooxo¹ m.dh (-ooyin, m.l) Dhul hooseeya oo dhinacyada buuro ama dhulal sarreeya ka xigan. 

dooxo² m.dh (-ooyin, m.l) (juqr.) Godan dhuuban, dheer oo dhulka korkiisa ah, oo badanaa leh tiiro hoosaad caadi joogto u ah. 

dooxo-daldalan m.dh (-ooyin ..., m.l) (juqr.) Waadi laageed ku darma waadi weyn, laagtaas oo ka soo dhacaysa meel joog door ah ka sarraysa waadiga weyn, sidaas darteed biyaha ku qulqulaya waadi laageedkaas waxay ku galaan waadiga weyn si biyo dhac ama daadag ah. D.ooyinka ama waadiyaasha daldalan waxay caan ku yihiin dhulalka socodka baraf weynuhu uu gooyay. 

dooy m.l Dhul ciiddiisu midab gaduudan leedahay. 

dooyee f.mg2 (-yeeyay, -yeysay) Fardo ku ilaala tegid. 

dooyeyn m.f.dh eeg dooyee. ld dooyeys.

dooyeys m.l ld dooyeyn.

dooyo m.dh 1. Col ilaala ah; duul; dad. 2. Caws waaweyn oo dooxooyinka ka baxa oo ay xooluhu daaqaan. 

doqon¹ m.l (-nno, m.dh) Nin aan caqli iyo garaad badan lahayn; dabbaal. 

doqon² m.dh (-no, m.l) Haweeney aan caqli iyo garaad badan lahayn. 

doqondiidsii f.g2 (-iyay, -isay) Is d.: isxariifin. 

doqondiidsiin m.f.dh eeg doqondiidsii. 

doqonniimo m.dh ld doqonnimo.

doqonnimo m.dh Doqon ahaansho. ld doqonniimo.

doqonoobid m.f.dh eeg doqonow. 

doqonow f.mg1 (-oobay, -owday; -oobi) Doqon noqosho. 

doqosh m.l Waddo yar oo aan toos ahayn, ciriirina ah oo guryo dhexdooda marta. 

doro m.dh Ciyaarta turubka marka ay laba kooxood oo iska soo horjeeda ay tiro isle'eg iska qabtaan; baatad. 

dorraad m.dh Maalinta la joogo maalinteeda saddexaad ee la soo dhaafay, maalintii shalay ka horreysay. ld darraad, dorraato.

dorraato m.dh ld dorraad.

dotoor m.l ld doktoor.

dotoornimo m.dh ld doktoornimo.

dow m.l ld daw¹.

dowddar¹ m.l (-rro, m.dh) Qof mashaqeeste ah oo aan wax laheyn. ld dawdar¹.

dowddar² f.mg1 (-ray, -rtay) Mashaqeyste aan wax lahayn noqosho (qof). ld dawdar².

dowddarid m.f.dh eeg dowddar². ld dawdarid.

dowddarnimo m.dh Dowddar ahaansho. ld dawdarnimo.

dowlad m.dh ld dawlad.

dowladnimo m.dh ld dawladnimo.

dowli¹ m.l 1. (-iyo, m.dh) Xarig adag, dheer, oo inta wadaanta lagu xiro, ceelasha lagu shubo. 2. ld duwali (2). ld dawli¹.

dowli² f.g2 (-iyay, -isay) Ceel dowli ku shubid. ld dawli².

dowlin m.f.dh eeg dowli². ld dawlin, dawlis, dowlis.

dowlis m.l ld dowlin.

dowlodamiin m.l Ciyaar dhaqameed laga yaqaan degaanka Banaadir. 

dowr¹ m.l (-rar, m.l) 1. Ceel biyihii ka guureen, goof, gorof. 2. (riw.) ld dǫor.Kaalin. 

dowr² f.mg1 (-rar/-rtay, m.l) Ceel biyihii ka guureen oo muddo qallallaa noqosho. ld dawr².

dowrid m.f.dh eeg dowr². ld dawrid.

dowsar m.l (-rro, m.dh) Cayayaan yaryar oo geedaha iyo looxaanta daloosha oo cuna; xar. 

doxore m.l (-rayaal, m.l/dh) Qof hadal badan, oo aan xikmad lahayn. 

du' f.a eeg duw. 

dub¹ m.l (-bab, m.l) 1. Maqaar, harag iwm. 2. Qolof adag oo ay dusha ku yeeshaan geedaha ama miraha qaarkood. 

dųb¹ m.l (-bab, m.l) ld dib¹.

dub² m.l (c.nafl.) Qaybta adag ee weliba ah lakabka ugu hooseeya ee aragga lafdhabarleyda. Lakabka kale waa d.ka bare. Haraggu wuxuu ka koobanyahay nudo isku xidhayaal miiqan, kuwaas oo ay ku dhex jiraan dhuumaha dhiiggu, (dhammaadka dareenwadka iyo naasleyda) goonka tina ah, qanjidhada dufanka iyo narinnada dhididka. 

dųb² f.g1 (-bay, -btay) Hilib iwm dab ku solid. 

dubaalad m.dh (-do, m.l) Tidic dun ah oo la geliyo feynuusta, matramakiska, fadiisha iwm oo marka la shido iftiin iyo olol bixiso; liifad.

dubaale m.l ld dube.

dubaaq m.l Garaad, maskax, xis. ld dibaaq.

dubaaqayn m.f.dh eeg dubaaqee. 

dubaaqee f.g2 (-qeeyay, -qaysay) Cid dubaaqo gaarsiin. 

dubaaqo m.dh Nabar weyn oo jirka gaaray. 

dubaarad m.dh Dhagax dubnadeed oo wejiga cayaarta loogu talaggalay labadiisa dhinac ka wada cad, ama dhibco is la eg ku leh; habar. 

dubaax m.l ld daabax¹.

dubaaxasho m.dh ld dibaaxasho.

dubaaxi f.g2 (-iyay, -isay) ld dibaaxi.

dubaaxin m.dh ld dibaaxin.

dubaaxis¹ m.l ld dubaaxin.

dubaaxis² m.dh ld dibaaxis².

dubaaxo f.mg3 (-xay, -xatay) ld dibaaxo.

duban f.mg1 (-bmay, -bantay; -bmi) Ciyaarta dubnadda hal gacan ku guulaysasho. 

dųban¹ f.mg1 (-bmay, -bantay; -bmi) Wax la dubay noqosho. 

dųban² f.mg4 (-bnaa, -bnayd) Wax la dubay ahaansho. 

dųbasho m.f.dh eeg dųbo. 

dubayo m.dh Qaruhu marka uusan weli bislaan. ld bicir.

dubayoobid m.f.dh eeg dubayow. 

dubayow f.mg1 (-oobay, -owday; -oobi)Candho xoolaad oo caano ka dhammaadeen isku dhadid. 

dubbad¹ m.l ld dibbad.

dubbad² m.dh (-do, m.l) Bir kuusan oo lugo ay isku taagto iyo dhego la qabto leh oo tumaalku biraha uu tumayo dusha ka saaro. 

dubbadhac¹ m.l ld dubbadhicid.

dubbadhac² f.mg1 (-cay, -cday; -dhici) Isku d.: is abaabulid; is habayn. 

dubbadhicid m.f.dh eeg dubbadhac². ld dubbadhac¹.

dubbarrid f.g1 (-day, -dday) Isku d.: wax abaabulid; wax habayn. 

dubbarridid m.f.dh eeg dubbarrid. 

dubbasho m.dh ld dibbasho.

dubbe m.l (-bayaal, m.l/dh) Qalab ka kooban bir kuusan oo qalab kala duwan leh iyo daab madaxa kula jira oo farsamayaqaanku ku garaaco biraha uu farsamaynayo; burris. 

dubbee f.g2 (-beeyay, -beysay) Wax dubbe ku garaacid. 

dubbeyn m.f.dh eeg dubbee. ld dubbeys.

dubbeys m.l ld dubbeyn.

dubbeysan f.mg4 (-snaa, -snayd) Wax dubbe lagu garaaco ahaansho. 

dubbeysnaan m.f.dh eeg dubbeysan. ld dubbeysnaansho.

dubbeysnaansho m.l/dh ld dubbeysnaan.

dubbo f.mg3 (-btay, -batay) ld dibbo.

dubbur m.l Tuubada dheef-shiidka afkeeda hore ee saxaradu ka baxdo; futo. 

dubburyo m.dh ld dibbiro.

dubburyoo f.mg3 (-ooday, -ootay) ld dibbiryoo.

dubburyood m.l ld dibbiryood.

dubdhacsi m.l (c.nafl.) Isbedelka degdegga ah ee caydiga laga tegayo loona gudbayo qaangaadh, kaas oo ka dhaca meerta nololeedka lafdhabarla' fara badan iyo berribiyood, tusaale: buuley ilaa cayayaan qaangaadh ah. 

dubdhexaad m.l (c.nafl.) Lakab jinsi oo u dhexeeya dub duleedka iyo dub gudeedka, waxaana uu soo saaraa nudo isku-xidhayaal dhiiqa, muruqyada iwm. 

dubduleed m.l 1. (c.nafl.) Lakab jinsiyeedka dusha ee uurjifka, kaasi oo u kora timo, ganjidho kala duwan iwm. 2. (baay.)Lakabkaugu sareeyo ee unugyada gasturulaha, kaas oo isku beddeli doona dubka sare ee maqaarka iyo habdhiska dareenwadka ee qaangaadhka. 

dube m.l (-bayaal, m.l/dh) Xeero qaab qabaal leh oo marka raran lagu shubo, miraha qaarkood lagu dubo sida digirta, meseggada iwm; qaloondub. ld dubaale.

dubeer m.l (-rro, m.dh) Awr raray ahaa oo gaboobay. 

dųbid m.f.dh eeg dųb². 

dublad m.dh ld dublo.

dublo m.dh (-ooyin, m.l) Qalab yar oo leh af ballaaran oo wareegsan iyo dabo dhuuban oo dhuun leh oo weelasha afka dhuubanhooraha lagula shubo. ld diblad, diblo, dublad.

dųbmid m.f.dh eeg dųban¹. 

dųbnaan m.f.dh eeg dųban². ld dųbnaansho.

dųbnaansho m.l/dh ld dųbnaan.

dubnad m.dh Dhagax yar yar oo qaab sanduuqeed leh oo tirooyin kala duwan oo dhibco ahi ku samaysanyihiin oo dadku ku dheelo. ld dumnad.

dubnax¹ m.l Naxariis; jixinjix. 

dubnax² f.mg1 (-xay, -xday; -nixi) U d.: cid dhibaato haysato uga jixinjixid. 

dubnixid m.f.dh eeg dubnax². 

dųbo f.g3 (-btay, -batay) Cunto raran ku bislaysasho. 

dub-sare m.l (-bab ..., m.l) (c.nafl.) Sooloji ahaan lakabka ugu sareeya ee unugyada jidhka xayawaanka. 

dub-soohdin m.l (fiis.) Lakab khafiif ah ee dareere oo ku samaysan oogada walax adke ah, taas oo dareeraha uu lakabku ka samaysanyahay uu socdo. Xoogga qalaad isjiidadka ayaa sababa in molikiyuulada dareeraha ee ugu dhow adkuhu ayna dhaqaaqin oo ay taagnaadaan, marka loo eego dareeraha ay ka midka ahaayeen. 

dubudhac m.l.u ld dibdhac1.

dubuq m.dh.sh.r Cod lagu muujiyo wax biyo lagu dhaxriday. ld dumbulukh, dumbuluq.

ducaqabe m.l (-bayaal, m.l/dh) Qof ducaysan. 

ducasho m.dh ld docosho.

ducee f.mg2 (-ceeyay, -ceysay) Eebbe khayr ka dalbid. 

duceyn m.f.dh eeg ducee. 

duceysad m.l ld duceysasho.

duceysan f.mg4 (-snaa, -snayd) Qof duco ku dhacday ahaansho. 

duceysasho m.f.dh eeg duceyso. ld duceysad, duceysi.

duceysi m.l ld duceysasho.

duceysnaan m.f.dh eeg duceysan. ld duceysnaansho.

duceysnaansho m.l/dh ld duceysnaan.

duceyso f.mg3 (-stay, -satay) 1. Eebbe khayr weyddiisasho. 2. Ka d.: cid duco ka kasbasho. 

ducfi m.l Karti iyo itaaldarro. 

duco¹ m.dh (-ooyin, m.l) Oraah Eebbe khayr lagaga dalbayo. 

duco² f.mg3 (-cday, -catay) ld doco.

ducuumasho m.f.dh eeg ducuumo. 

ducuumo f.g3 (-uuntay, -uumatay) Si fool xun wax u cunid. 

dud¹ m.dh Baadiye, duur. 

dųd¹ m.dh Cid meel wada deggan. 

dud² f.mg1 (-day, -dday) 1. Qof caro muujin isagoo u fooltubaaya qofkuu u caraysnaa. 2. Gurigeeda ka tagid caro awgeed (qof haween ah). Tus. “Xaliima ninkeedii bay ka soo dudday”. 3. U d.: wax ul, gacan iwm u baacin. 

dųd² f.mg1 (-day, -dday) ld did.

duddo m.dh (-ooyin, m.l) Ood ku wareegsan meel la degganyahay. 

duddumagale m.l (-layaal, m.l/dh) Naasley dabaggaallaha la bah ah, laakiin wax yar ka roon, koox koox u socda, oo duddumooyinka gala; kadabjiir. 

duddumo m.dh ld duddun.

duddumo-yulug m.dh Nooc duddumada ka mid ah oo aan lahayn sal ballaaran lehna fiiq dheer oo dhuuban. ld dundumo-yulug.

duddun m.l/dh (-ooyin, m.l) Taallo dhoob adag ka samaysan, godad leh oo nooc aboorka ka mid ahi candhuuftiisa ku dhiso. ld duddumo, dundumo, dundun³.

dudduub f.g1 (-bay, -btay) Qof, garbaduub u qabasho. 

dudduubid m.f.dh eeg dudduub. 

dudi f.g2 (-iyay, -isay) ld didi.

dudid m.f.dh eeg dud². ld dudis.

dųdid m.dh ld didid.

dudin m.dh ld didin.

dudis¹ m.l Neef irmaan caalsaar samayn. 

dudis² m.dh Neef xoolaad oo ay adagtahay in caanaha laga dhammeeyo. 

dųdmo m.dh ld didmo.

dudmo² m.dh Caro lagu muujiyo fooltub iyo aftuur. 

dudsan f.mg4 (-naa, -nayd) Wax caraysan ahaansho (qof). 

dųdsan f.mg4 (-naa, -nayd) ld didsan.

dudsanaan m.f.dh eeg dudsan. ld dudsanaansho.

dųdsanaan m.f.dh ld didsanaan.

dudsanaansho m.l/dh ld dudsanaan.

dųdsanaansho m.l/dh ld didsanaan.

dudsasho m.dh ld didsasho.

dudso f.g3 (-saday, -satay) ld didso.

duf m.dh 1. D. ah: wax rifan, wax calal ah. 2. D. ah: dulli. 3. D. iyo dooriso!: hoog!; ba'!. 

dųf m.l/dh (-faf, m.l) 1. Dhogor badan oo is-haysata. 2. Wax dhogor leh. 3. Mayrax la jilciyey oo la feeray. 4. Shukumaan. 

dufan m.l (-nno, m.dh) Subag, saliid, xayr, iwm oo wax lagu iidaanto laguna subkado. 

dufandawaco m.dh Cunno yar oo aan laga dhergin. 

dufandhawr m.l (-rro, m.dh) Maro ama wax kale oo la gashado si dufanka iwm laysaga ilaaliyo. 

dufantirad m.l ld dufantirasho.

dufantirasho m.f.dh eeg dufantiro. ld dufantirad, dufantiryo (1).

dufantire m.l (-rayaal, m.l/dh) Cad maro ah oo afka iyo faraha la isaga tiro cunnada ka dib. 

dufantiro f.mg3 (-rtay, -ratay) Dufan iska tirid (qof). 

dufantiryo m.dh 1. ld dufantirasho. Tiridda dufan layska tiro. 2. Dufandawaco.

dufayn m.dh eeg dufee. 

dufaysan f.mg4 (-snaa, -snayd) Wax la dufeeyey ahaansho. 

dufaysnaan m.f.dh eeg dufaysan. ld dufaysnaansho.

dufaysnaansho m.l/dh ld dufaysnaan.

dufee f.g2 (-feeyay, -faysay) Cid dulli badid. 

dufle m.l Marka sabuulka galleyda ama meseggadu aysaan iniinyahoodu waa-weynaan. 

dufni f.g2 (-iyay, -isay) Wax dufan marin. 

dufnin m.f.dh eeg dufni. 

dufoobid m.f.dh eeg dufow². ld dufow¹.

dufow¹ m.l ld dufoobid.

dufow² f.mg1 (-oobay, -owday; -oobi) Wax dulloobey noqosho. 

dug m.l (-gag, m.l) 1. Meel aan dhaxan lahayn; duggaal; dugsi. 2. Dhinaca dabeyshu u socoto. 

dųg¹ m.dh Delebka oo inta la rido aan wax dhibic ah lagu helin (cayaarta delebka). 

dųg² f.g/mg1 (-gay, -gtay) 1. (f.g) Wax jihadey u socdeen ka leexin. 2. (f.mg) Foorarsasho. 

dugaag m.l.u 1. Bahalaha intooda hilib ku noolka ah. 2. Qof laayaan ah oo naxariis daran. 

dugaagad m.dh (-do, m.l) Garaangar dahab, qalin iwm ka sameysan oo haweenku gacmaha gashadaan xarrago darteed. 

dugaagnimo m.dh Dugaag ahaansho. 

dugaagoobid m.f.dh eeg dugaagow. 

dugaagow f.mg1 (-oobay, -owday; -oobi) Dugaag noqosho; bahaloobid. 

dugdhabayn m.f.dh eeg dugdhabee. 

dugdhabee f.g2 (-beeyay, -beysay) Wax dhinaca galbeed ka marid. 

dugdhabo m.dh Dhinaca galbeed. 

dugey e.d Erey qofkii dhibaato weyni gaarto uu yiraahdo; jabay!; hoogey!; ba'ay! 

duggaafad m.dh ld dukaafad.

duggaal¹ m.l (-llo, m.dh) Meel dhaxanta celisa. 

duggaal² f.mg1 (-lay, -latay) ld duggaali.

duggaali f.g2 (-iyay, -isay) Ka d.: wax duggaal ka dhigid. ld duggaal².

duggaalid m.dh ld duggaalin. 

duggaalin m.f.dh eeg duggaali. ld duggaalid, duggaalis.

duggaalis m.l ld duggaalin. 

duggaalsan f.mg4 (-naa, -nayd) Wax duggaal leh ahaansho. 

duggaalsanaan m.f.dh eeg duggaalsan. ld duggaalsanaansho.

duggaalsanaansho m.l/dh ld duggaalsanaan.

duggadhaanis m.l Qaanjeer cad oo dadka jirkiisa ka muuqata marka uu dhididku ku qallalo. 

dųgid m.f.dh eeg dųg². 

dugle m.l Nafley caato ah oo tabardaran. 

dugsad m.l ld dugsasho.

dugsasho m.f.dh eeg dugso. ld dugsad. 

dugsi m.l (-iyo, m.dh) 1. Meel duggaal ah. 2. Meel wax lagu barto. 

dugsii f.g2 (-iiyay, -iisay) Wax duggaal u yeelid. 

dugsiin m.f.dh eeg dugsii. ld dugsiis.

dugsiis m.l ld dugsiin.

dugsiley m.dh Ardo quraan dhigata. 

dugso f.g3 (-saday, -satay) Meel dhaxan ka gelid. 

dugsoon f.mg4 (-naa, -nayd) Wax dugaal leh ahaansho. 

dugsoonaan m.f.dh eeg dugsoon. ld dugsoonaansho.

dugsoonaansho m.l/dh ld dugsoonaan.

dugul m.l.kh D. ah: midab aad u madow. 

duhur m.l 1. Waqtiga u dhexeeya harka ilaa casarka. 2. Salaadda xilliga la tukado. 

duhur-kulul m.l Xilliga u dhexeeya 1-da duhurnimo ilaa 2-da. 

duhurnimo m.dh Duhur ahaansho. 

duhursasho m.f.dh ld duhurso.

duhurso f.mg3 (-saday, -satay) Waqtiga duhurka meel ku sugnaan. 

duji f.g2 (-iyay, -isay) 1. Wax dhammaystirid. 2. Wax afgembiyid. 3. ld tuji. 

dujin m.f.dh eeg duji. ld tuji. ld dujis.

dujis m.l ld dujin.

dukaafad m.dh (-do, m.l) Meel qashinka lagu daadsho; qashinqub. ld duggaafad, kuddaafad.

dukaan m.l (-nno/-ammo, m.dh) Qol khaanado alaabta la saaro leh oo cuntada, dharka iwm lagu gado. 

dukaanle m.l (-layaal, m.l/dh) 1. Qof dukaan iibiya. 2. Qof dukaan leh. 

dukad m.l ld tukasho.

dukhun m.l ld duqus.

dukhuun m.l (-uumo, m.dh) Dad ama xoolo aad u gaboobay oo tabar dhigay; sirqo. 

duko f.mg3 (-ktay, -katay) ld tuko.

dųl m.l (-lal, m.l) 1. Labada dalool ee sanka middood. 2. Dalool kasta oo yar. 

dul¹ m.dh (-llo, ml.) 1. Oogada sare ee wax kasta leeyihiin. 2. Meel sare oo dhulka intiisa kale ka yara kacsan. 3. Sabir iyo adkeysi dhibaato loo yeesho. 

dul² m.dh (-llo, m.l) (juqr.) Aad u fidsan, waa heer ama ugu badnaan heer meeleed oo dhul dheer, dhul sare ah. 

dulaandul m.l (-llo, m.dh) Labada muruq ee dhaadheer oo lafdhabarta labadeeda dhan ku kala yaal midkood; daqay. 

dulalaati m.l Dalool yar, ka bannaan wax is haysta ama jiq oo cirku muuqdo. ld dululaati.

dulan¹ m.l ld dulmi¹.

dulan² f.g1 (-lmay, -lantay) ld dulmi².

dulbaa'i m.l.kh D. ah: jaho muuqata oo fog; dhinac; doc; xag. 

dulbaax m.dh 1. Xuub jilicsan, cad oo haragga iyo hilibka u kala dhexeeya. 2. Hilib aan marax ahayn. 3. Dooxo. 

dulbadi m.dh Sabir iyo adkeysi badan oo dhibaatooyinka loo yeesho. 

dulbeel¹ m.l Dhaawac midda uu dusha ka dhaawacmo neef gaadiid ah oo la rarto. 

dulbeel² f.mg1 (-eelay, -eeshay) Neef gaadiid ah dusha ka dhaawacmid rar la saaray awgeed. 

dulbeelid m.f.dh eeg dulbeel². 

dulcayaar f.mg1 (-ray, -rtay) Ku d.: wax dushiis cayaarid. 

dulcayaarid m.f.dh eeg dulcayaar. 

dulci f.g2 (-iyay, -isay) Googarad duluc gelin. 

dulcin m.f.dh eeg dulci. 

duldhig f.lg1 Wax wax kale ka dhigid. 

duldhigid m.f.dh eeg duldhig. 

duldiir m.l Awr rarku haaro u yeelay. 

dulduleel¹ m.l ld daldalool¹.

dulduleel² f.mg1 (-eelay, -eeshay) ld daldalool².

dulduleeli f.g2 (-iyay, -isay) ld daldalooli.

dulduleelid m.dh ld daldaloolid.

dulduleelin m.dh ld daldaloolin.

dulduleelis m.dh ld daldaloolin.

duleed m.l (-dyo, m.dh) 1. Agagaar. 2. Wax gadaashiis dambe. 

duleedi f.g2 (-iyay, -isay) 1. Wax la gaadayo gadaal ugu imaan. 2. Cid, cid kale uga hiilin. 

duleedin m.f.dh eeg duleedi. 

duleel¹ m.l ld dalool¹.

duleel² f.mg1 (-eelay, -eeshay) ld dalool².

duleeli f.g2 (-iyay, -isay) ld dalooli.

duleelid m.dh ld daloolid.

duleelin m.dh ld daloolin.

duleeliye m.l ld dalooliye.

duleeshamid m.dh ld delooshamid.

duleeshan¹ f.mg1 (-amay, -antay; -ami) ld dalooshan¹.

duleeshan² f.mg4 (-naa, -nayd) ld dalooshan².

duleeshnaan m.dh ld dalooshnaan.

duleeshnaansho m.l/dh ld dalooshnaan.

dulfadhi f.g1/2 (-iyay, -iday/-isay; -iyi) 1. Wax meel ku sugan la joogid si looga warqabo. 2. Wax duljoogid iyadoo aan wax laga qabaneyn. 3. Wax meel ku sugan ilaalin. Tus. “Ciidan baa na dulfadhiya”. 

dulfadhin m.dh ld dulfadhiyid.

dulfadhiyid m.f.dh eeg dulfadhi. ld dulfadhin.

dulin m.l (-nno, m.dh) 1. Cayayaanka yaryar ee xoolaha ku dul nool; qaniin; deriskunnoole.. 2. ld dulmi¹.

dulin-duleed m.l (-dyo, m.dh) (c.nafl.) Noole dulin ah oo soorihiisa dusha kaga nool. Tus. “Injirta”. 

dulin-gudeed m.l (-dyo, m.dh) (c.nafl.) Noole dulin ah oo soorihiisa ku dhex nool. Tus. “Gooryaan mullaax”. 

dulinnimo m.dh (c.nafl.) Marka noole uu ku kor noolyahay (dulin dibadeed) ama uu ku dhex noolyahay (dulin gudeed) jidhkanoole kale, kaasi oo uu ka helo wuxuu nafaqo u baahanyahay ayaa loo yaqaan dulinnimo. Dulinnada qaarkood waxyeello badan ma gaadhsiiyan soorahooda, sababta oo ah addii ay dilaan soorahooda waxa dhammaanaya qudkooda, haseyeeshee badankoodu waxay sababaan cudur. 

duljoog f.g1 (-gay, -gtay) 1. Wax meel ku sugan la joogid si looga warqabo. 2. Hawl iwm iska dul taagnaan iyadoo aan wax laga qabaneyn. 3. Cid dhaqdhaqaaqeed ilaalin. 

duljoogid m.f.dh eeg duljoog. 

dulkahoor¹ m.dh Daruur qof korkiisa curatay oo da'day. 

dulkahoor² f.mg1 (-ray, -rtay) Daruur qof dushiisa ku di'id. 

dulkahoorid m.f.dh eeg dulkahoor². 

dulkumalable m.l Ilmo geel oo dhicis ah oo iayada oo sidkeedii waxyar ka dhimman-yihiin soo dhashay. 

dullaal¹ m.l ld dąllaal¹.

dullaal² f.g1 (-aalay, -aashay) ld dąllaal².

dullaalid m.dh ld dąllaalid.

dullaalnimo m.dh ld dąllaalnimo.

dullaamid m.dh ld dillaamid.

dullaamo m.dh ld dillaamo.

dullaan¹ m.l ld dillaamid.

dullaan² f.mg1 (-aamay, -aantay; -aami) ld dillaan².

dullee f.g2 (-leeyay, -leysay) Qof dulli badid. 

dulleyn m.f.dh eeg dullee. 

dulleysasho m.f.dh eeg dulleyso. ld dulleysi.

dulleysi m.l ld dulleysasho.

dulleyso f.g3 (-stay, -satay) Qof si xun oo bani'aadannimada ka baxsan oo uu raalli ka yahay ula dhaqmid. 

dulli m.l 1. Xaalad dacdarro, dacas, silic iyo sharaf dhacoo cid' ku sugnaato. 2. D. ah: qof liita oo aan wax xun ka xishoon. 

dullinimo m.dh Dulli ahaansho. 

dulloobid m.f.dh eeg dullow¹. 

dullow¹ m.l ld dulloobid.

dullow² f.mg1 (-oobay, -owday; -oobi) Dulli noqosho. 

dulmadow m.dh.u Dawacada jaad ka mid ah oo dhabarka madow 

dulman f.mg4 (-naa, -nayd) Wax dulmi lagu sameeyey ahaansho. ld dulmisan.

dulmanaan m.f.dh eeg dulman. ld dulmanaansho, dulmisanaan, dulmi-sanaansho.

dulmanaansho m.l/dh ld dulmanaan.

dulmar¹ m.l Hadal si kooban loo sheego.

dulmar² f.g/mg1 (-ray, -rtay) 1. (f.g) Wax dardarid. 2. (f.mg) Hadal si kooban u sheegid. 

dulmarid m.f.dh eeg dulmar². 

dulmeeran m.l (xis.) Shaxan joometiriyeed oo ku dul meeran ama wareegsan kuna oodan shaxan joometiriyeed ee kale. Tusaale ahaan: goobo ayaa lagu dul sawiri karaa geesaha labajibbaarane, markaa goobadu waa shaxan dulmeeran ah labajibbaaranuhuna waa dhexmeeran (eeg dhexmeeran). 

dulmi¹ m.l Fal sameyntiisu cid xadgudub ku tahay. ld dulan¹, dulin (2), dulun¹.

dulmi² f.g1/2 (-iyay, -iday/isay; -iyi) Cid dulun ku sameyn. ld dulan², dulin², dulun².

dulmici m.l Duudseef. 

dulmid m.dh ld dulmiyid.

dulmidiid m.l.kh D. ah: qof aan dadka dulmin gardarradana oggolayn. ld dulmifiir.

dulmifiir m.l.kh ld dulmidiid.

dulmiley m.dh Qof dumar ah oo dulmi samaysa. 

dulmilow m.l (-wyaal, m.l/dh) Nin dulmi sameeya. 

dulmin m.dh ld dulmiyid.

dulmisan f.mg4 (-snaa, -snayd) ld dulman.

dulmisanaan m.dh ld dulmanaan.

dulmisanaansho m.l/dh ld dulmanaan.

dulmiyid m.dh eeg dulmi². ld dulmid, dulmin.

dulnool f.mg4 (-laa, -layd) Ku d.: qof ka faa'iidaysasho; qof dhiigmiirasho. 

dulnoolaan m.f.dh eeg dulnool. ld dulnoolaansho.

dulnoolaansho m.l/dh ld dulnoolaan.

dul-ordid m.f.dh eeg dul-orod. 

dul-orod f.g1 (-rday, -rodday; -rdi) Wax dushooda ku ordid. 

dulqaad m.l Dhabta oo loo adkaysto; sabir. 

dulqaadad m.l ld dulqaadasho.

dulqaadasho m.f.dh eeg dulqaado. ld dulqaadad.

dulqaado f.mg3 (-aatay, -aadatay) U d.: sabir yeelasho. 

dulqami f.mg2 (-iyay, -isay) Ka d.: cid in ay hadal badan oo aan laga fiirsan tiraahdo ku khasbid. 

dulqamid m.dh ld dalqamid.

dulqamin m.f.dh eeg dulqami. 

dulqan¹ m.l ld dalqan¹.

dulqan² f.mg1 (-amay, -antay; -ami) ld dalqan².

dulsaar¹ m.l (-rro, m.dh) 1. Faa'iido laga helo lacag bangi la dhigtay. 2. Lacag dheeraad ah oo laga qaato lacag cid la amahiyey. 3. D. ah: qof ka shaqeeya hay'adda uu ka tirsanyahay mid aan ahayn. 4. D. ah: cid ciddii mas'uuliyaddu ka saarrayd aan ahayn la nool. 5. ld dulsaarid.

dulsaar² m.dh Ood weyn oo godaha laga keymamiyo. 

dulsaar³ f.g/lg1 (-ray, -rtay) 1. (f.lg) Ood weyn oo oodafada ka kormarid. 2. (f.g) Lacag la amaahday faa'iido dheeraad ah ku kordhin. 

dulsaaran¹ f.mg4 (-rmay, -rantay; -rmi) Lacag la amaahday faa'iido ku korortay noqosho. 

dulsaaran² f.mg4 (-rnaa, -rnayd) Ood weyn oo godaha laga keymamiyo ahaansho. 

dulsaarid m.f.dh eeg dulsaar³. ld dulsaar¹ (5).

dulsaarmid m.f.dh eeg dulsaaran¹. 

dulsaarnaan m.f.dh eeg dulsaaran². ld dulsarnaansho.

dulsaarnaansho m.l/dh ld dulsaarnaan.

dulsaaro f.g3 (-rtay, -ratay) Lacag la amaahday faa'iido dheeraad ah ku kordhisasho. 

dulsabbayn m.f.dh eeg dulsabbee. 

dulsabbee f.g2 (-beeyay -baysay) Heehaabid. 

duluble m.l ld dulugle. 

duluc¹ m.l (-cyo, m.dh) 1. Googgaradda haweenka xarigga kor uga jira oo lagu xiro marka la qaadanayo. 2. Googgaradda xaggeeda sare ee xarigga duluca ah la geliyo. 

duluc² m.dh 1. Nuxurka hadalka. 2. Ujeeddada hadalka. Tus. “Dulucda hadalkiisu waa in dagaalka la joojiyo”. 

dulucsan f.mg4 (-naa,-nayd) Googarad wax duluc la geliyay ahaansho. 

dulucsanaan m.f.dh eeg dulucsan. ld dulucsanaansho.

dulucsanaansho m.l/dh ld dulucsanaan.

duluf m.l/dh Derin, jawaan, raar, iwm oo duugoobay. ld duruf (1).

dulufaaq f.mg1 (-qay, -qtay) Si dan la'aan ah hore iyo gadaal ugu socosho (qof). 

dulufaaqid m.f.dh eeg dulufaaq. 

dulugle m.l.kh D. ah: qof cayr ah aan hoy lahayn oo nolol-maalmeedkiisa socod ku raadsada. 

duluglee f.mg2 (-leeyay, -leysay) Qof cayr ah, aan hoy lahayn nolol-maalmeedkiisa socod ku raadin. 

dulugleyn m.f.dh eeg duluglee. ld dulugleys. dulugleys m.l ld dulugleyn.

dululaati m.l ld dulalaati.

dululub m.l (-byo, m.dh) Meel hoobad ah oo biyuhu ayan ku hakan karin. 

dulun¹ m.l ld dulmi¹.

dulun² f.g1 (-lmay, -lantay; -lmi) ld dulmi².

dulundulcee f.mg2 (-ceeyay, -ceysay) Biyo, mas iwm si dulundulco ah u socosho. 

dulundulceyn m.f.dh eeg dulundulcee. ld dulundulceys.

dulundulceys m.l ld dulundulceyn.

dulundulceysii f.g2 (-iiyay, -iisay) Si dulundulco ah u wadid. 

dulundulceysiin m.f.dh eeg dulundulceysii. 

dulundulco m.dh Socod si talantaalli ah dhinac loogu leexdo oo maska, mulaca, abeesada iwm leeyihiin. 

dulxawaaree f.g2 (-reeyay, -raysay) Wax dulmarid; wax korduulid. 

dulxawaareyn m.f.dh eeg dulxawaaree. 

dulxumo m.f.dh eeg dulxun. 

dulxun f.mg4 (-umaa, -umayd) Wax aan sabir lahayn ahaansho. 

dulyar f.mg4 (-raa, -rayd) Wax aan dulqaad lahayn ahaansho. 

dulyaraan m.f.dh eeg dulyar. ld dulyari, dulyaraansho, dulyaro.

dulyaraansho m.l/dh ld dulyaraan.

dulyari m.dh ld dulyaraan.

dulyaro m.dh ld dulyaraan.

dulyeelad m.l ld dulyeelasho.

dulyeelasho m.f.dh eeg dulyeelo. ld dulyeelad.

dulyeelo f.mg3 (-eeshay, -eelatay) Sabir iyo dulqaad ku sifoobid (qof). 

dum(ø)id m.f.dh eeg dųn². ld dumis² (*).

dumaa m.l Caws gaboobay. 

dumaal¹ m.dh 1. Naag laga dhintay oo nin qaraabo la ahaa ninkeedi hore guursado. 2. Roob yar; shuux. 

dumaal² f.g1 (-aalay, -aashay) Naag nin qaraabo ahi ka dhintay guursasho. 

dumaalid m.f.dh eeg dumaal². ld dumaalis.

dumaalis m.dh ld dumaalid.

dumaashi¹ m.l (-iyaal, m.l/dh) Nin naagta uu qabo walaasheed wax uu u yahay. 

dumaashi² m.dh (-iyaal, m.l/dh) Qof dumar ah, waxa ay u tahay ninka walaasheed qaba. 

duman¹ f.mg1 (-ummay, -umantay; -unmi) Isu d.: wax isu ururay noqosho (dad ama xoolo). 

duman² f.mg1 (-mnaa, -mnayd) Wax la isu ururiyay ahaansho (dad ama xoolo). 

dumar m.l.u Dadka intiisa dheddig. 

dumarnimo m.dh Dumar ahaansho. 

dumayn m.f.dh eeg dumee. ld dumays.

dumays m.l ld dumayn.

dumbul m.dh Baali; areebo. 

dumbulukh m.dh.sh.r ld dubuq.

dumbuluq m.dh.sh.r ld dubuq.

dumbuq m.l ld buntuq.

dumee f.g2 (-meeyay, -maysay) Maro dun ku dul tolid si loogu qurxiyo. 

dumi f.g2 (-iyay, -isay) 1. Dhisme burburin. 2. Dhisme furfurid. 

dumid m.f.dh eeg dun². ld dumis².

dųmid m.f.dh eeg dųn². ld dųmis.

dumin m.f.dh eeg dumi. ld dumis¹.

dųmis m.dh ld dųmid.

dumis¹ m.l ld dumin.

dumis² m.dh ld dumid.

dummad m.dh (-do, m.l) 1. Yaanyuur; bisad. 2. Dakhalka doonyaha meesha ugu sarreysa. 

dumnaan m.f.dh eeg duman². ld dumnaansho.

dumnaansho m.l/dh ld dumnaan.

dumnad m.dh ld dubnad.

dun¹ m.dh (-umo, m.l) Liilimo laga soohay cudbi, dhogor, xariir iwm oo laga sameeyo dharka, meeshii ka dillaacdana lagaga tolo. 

dųn¹ m.l.kh D. ah: caws qallalan oo weli daaq ku habboon. 

dun² f.g1 (umay, -untay; -umi) Dad ama xoolo meel isugu ururin. 

dųn² f.mg1 (-umay, -untay; -umi) 1. Dhisme iwm burburid. 2. Gabbal dhicid. 

dundumid m.dh ld diddimid.

dundumo m.dh ld duddun.

dundumo-yulug m.dh ld duddumo-yulug.

dundun¹ m.l ld diddin¹.

dundun² m.l Mawduuc, arrin, baab. 

dundun³ m.dh ld duddun.

dundun4 f.mg1 (-umay, -untay; -umi) ld diddin².

duni m.dh Koon; adduun.

dunida-saddexaad m.dh Waaddamada Aasiya, Afrika, iyo Laatiin Ameerika ayaa laysku yiraahdaa waddamada d. s., waa waddamo aalaaba sabool ah. 

dunji m.l Halka wax ka soo farcamaan. 

dunmid m.f.dh eeg duman¹. 

dunnayn m.f.dh eeg dunnee. 

dunnee f.g2 (-neeyay, -naysay) Gacan duuban cid si xoog ah ugu dhufasho. 

dunno m.dh Ku dhufashada cid si xoog ah loogu dhufto gacan duuban. 

dunqaare m.l 1. Dalool yar oo weel caanoodka loo yeelo. 2. ld dunqaaro (1).

dunqaaree f.g2 (-reeyay, -reysay) Weel-caanood dalool yar u yeelid. 

dunqaareyn m.f.dh eeg dunqaaree. 

dunqaaro m.dh 1. ld dunqaare. Caws dhaadheer oo dooxooyinka ka baxa. 2. Waxa Eebbe abuuray ee aan dadka ahayn. 

dunsan f.mg4 (-naa, -nayd) Wax la dumiyey ahaansho. 

dunsanaan m.f.dh eeg dunsan. ld dunsanaansho.

dunsanaansho m.l/dh ld dunsanaan.

dunuunuc¹ m.l ld gunuunuc¹.

dunuunuc² f.mg1 (-cay, -cday) ld gunuunuc².

dunuunucid m.dh ld gunuunucid. 

dunyir m.l Doonidda gabar yar oo sebi ah iyadoo galaamad lagu riwamayo. 

duq¹ m.l (-qey/-qeyti, m.dh) 1. (-qow, m.dh) Qof da' weyn. 2. (-qey/qeyti, m.dh) Qof bulsho madax u ah. 3. D. ah: wax gaboobay. 

duq² m.l Biciid dheddig oo curad ah. 

duq³ m.dh 1. Haweenay da' weyn. 2. Foorad, dhibic (cayaar). 

duqee f.g/mg2 (-qeeyay, -qeysay) 1. (f.g) Hub culus meel ku garaacid. 2. (f.g) Wax burburin. 3. (f.mg) Kharabid (matoor). 4. (f.mg) Ka d.: arrin oday ka noqosho. 

duqey m.dh.w eeg duq 1 (2). 

duqeyn m.f.dh eeg duqee. 

duqeyti m.dh.w eeg duq 1 (2).

duqlaal f.g1 (-aalay, -aashay) 1. Cid dulmiyid. 2. Wax juqa-juqayn. 

duqlaalid m.f.dh eeg duqlaal. 

duqnimo m.dh Duq ahaansho.

duqoobid m.f.dh eeg duqow³. ld duqow¹.

duqow¹ m.l ld duqoobid.

duqow² m.dh.w eeg duq 1 (1). 

duqow³ f.mg1 (-oobay, -owday; -oobi) Duq noqosho. 

duqsi m.l Cayayaan, duula, laba baal iyo lix addin leh, meelaha wasakhada ka dhasha oo ka qayb qaata faafinta cudurrada. ld daqsi, diqsi, tixsi.

duqus m.l Nooc badarka ka mid ah, miro yaryar oo madow leh, waambaha u eg oo canjeerada laga sameysto. ld dukhun.

duqush m.l (-shyo, m.dh) 1. ld doqosh.2. Luuq. 

dur f.g1 (-ray, -rtay) 1. Wax caarad dhuuban cid ku mudid. 2. Cid dawo cirbad ku siin. 3. Marag, dood, iwm. iin u yeelid. 

dųr m.l 1. Shilin, kumi iwm dhinaca aan sawirka lahayn. 2. Ciyaarta delebka, qoriga lagu ciyaaro dhiniciisa durka leh. 

duraab¹ m.dh Biyo maax ah oo ceel ku jira. 

duraab² f.mg1 (-bay, -btay) Ceel maaxasho. 

duraabid m.f.dh eeg duraab². 

duray m.l (daaw.) Cudur fiirus keeno oo dunida oo dhan ku faafsan kaas oo keena halamacoodka sanka, cunaha iyo dhuumaha neefta. Cudurka waxa la isku qaadsiiya qufaco iyo hindhisada. 

durba m.dh.fk D./d.diiba: si degdeg ah, la raagis la'aan, ciyow. 

durbaan m.l (-nno, m.dh) (muus.) Qori xordan oo labadiisa af harag khafiif ahi ku dahaaranyahay oo ciyaaraha loo tumo, cod weynna bixiya. ld gurbaan.

durbaansan f.mg4 (-naa, -nayd) Wax qaab durbaan leh ahaansho. 

durbaansanaan m.f.dh egg durbansan. ld durbaansanaansho.

durbaansanaansho m.l/dh eeg durbaansan. ld durbansanaan.

durbadiiba m.dh.fk eeg durba. 

durdur¹ m.l (-rro, m.dh) 1. Tog yar oo leh biyo joogto ahaan u qulqula oo aan go'in. 2. D. ah: Biyo si joogto ah u qulqulaya oo aan go'ayn. 

durdur² f.mg1 (-ray, -rtay) Biyo si joogto ah oo aan kala go' lahayn u socosho. 

durduri f.mg2 (-iyay, -isay) Biyo si joogto ah oo aan kala go' lahayn u socosho. 

dųrduri f.mg2 (-iyay, -isay) Si culus u ordid (geel); baabbacayn. 

durdurid m.f.dh eeg durdur². 

durdurin m.f.dh eeg durduri. ld durduris.

dųrdurin m.f.dh eeg dųrduri. ld dųrduris.

durduris m.l ld durdurin.

dųrduris m.l ld dųrdurin.

durdur-kulul m.l (-rro ..., m.dh) (jool.) Il dabiici ah oo biyaheedu kululyihiin, taas oo biyo kulul iyo qiiq kor u soo tuurta, amminta u dhexaysa kor u soo tuuridda way isla ekaan kartaa ama way kala duwanaan kartaa. 

dųrduro m.dh Orod xawli ah oo geela iwm ordaan. 

durduur¹ m.dh 1. Rakaad. 2. Ladaab. 3. Biyo la siiyo neef hore u cabbay. 

durduur² f.g1 (-ray, -rtay) Xoolo hore u cabbay biyo ay ku noq-noqdaan siin. 

durduurasho m.f.dh eeg durduuro. 

durduurid m.f.dh eeg durduur². 

durduuro f.mg3 (-rtay, -ratay) Xoolo biyo ku noq-noqosho. 

dure m.l Jiilaalka bartamihiisa. 

dureeme m.l ld dareemo.

dureemo m.dh ld dareemo.

dureer¹ m.l ld dareerid.

dureer² f.mg1 (-ray, -rtay) ld dareer².

dureeri f.g2 (-iyay, -isay) ld dareeri (1).

dureerid m.dh ld dareerid.

dureerin m.dh ld dareerin¹.

dureersad m.l ld dareersasho.

dureersasho m.dh ld dareersasho.

dureerso f.g3 (-saday, -satay) ld dareerso.

durey m.l Hargab. 

dureysan f.mg4 (-snaa, -snayd) Wax durey hayo ahaansho. 

dureysnaan m.f.dh eeg dureysan. ld dureys-naansho.

dureysnaansho m.l/dh ld dureysnaan.

durgeyshabeel m.l Mukulaal-duur, weyn oo barabaraha shabeelka oo kale leh. ld dargashabeel.

durgi f.g2 (-iyay, -isay) ld durki.

durgin m.dh ld durkin.

durgis m.l ld durkin.

duri¹ m.l (-iyo, m.dh) Asal; fir; hidde. 

duri² f.mg1 (-ryay, -riday; -ryi) Hargabid. 

durid m.f.dh eeg dur. 

duriyad m.l (-do, m.l) Qofka ama noolaha kale ee leh awoowe, ayeeyo, ama awoowe awoowihiisa. 

durji f.g2 (-iyay, -isay) ld durki.

durjid m.dh ld durkid.

durjin m.dh ld durkin.

durjis m.l ld durkin.

durjisad m.l ld durugsasho. 

durjisan f.mg4 (-snaa, -snayd) ld durugsan.

durjisasho m.dh ld durugsasho. 

durjisi m.l ld durugsasho. 

durjisnaan m.dh ld durugsanaan.

durjisnaansho m.l/dh ld durugsanaan.

durjiso f.g3 (-stay, -satay) ld durugso. 

durki f.g2 (-iyay, -isay) 1. Wax meel yiil sikin. 2. Wax fogeyn. ld durgi, durji, durqi.

durkid m.f.dh eeg durug. ld durjid, durqid, durqis².

durkin m.f.dh eeg durki. ld durgin, durgis, durjin, durjis, durkis, durqin.

durkis m.l ld durkin.

durmad m.dh (-do, m.l) ld dummad.

durqi f.g2 (-iyay, -isay) ld durki.

durqid m.dh ld durkid.

durqin m.dh ld durkin.

durqis¹ m.l ld durkin.

durqis² m.dh ld durkid.

durqun m.l Hadal xaniif iyo gardarro leh oo la is dhaafsado. 

durraamad m.l ld durraamasho.

durraamasho m.f.dh eeg durraamo. ld durraamad.

durraamo¹ m.dh.kh (-ooyin, m.l) D. ah: neef in lagu allebaryo loogu talaggalay. 

durraamo² f.g/lg3 (-aantay, -aamatay) 1. (f.g) Ilaah baryid. 2. (f.g/lg) Ka d./d.: wax weyddiisasho saraadii ku jirto; yu'asho; dhaawasho. 

durrin m.dh (-imo, m.dh) Dhul bannaan oo degaanka ku wanaagsan. ld derrin.

durriyad m.dh Dad aabbe keliya ka soo wada farcamay. 

durruje m.l (-jayaal, m.l/dh) Nooc quraca waaweyn ka mid ah. 

durruq¹ m.l.kh D. ah: neef, cudur iyo da' la tabar darreeyey. 

durruq² f.mg1 (-qay, -qday) Neef, cudur iyo da' awgeed la tabar darreyn. 

durruqaan m.l 1. Ci'da dameeraha. 2. Hadal edebdarro ku jirto oo qof aan xishoonayni ku hadlo. 

durruqid m.f.dh eeg durruq². 

durruqsad m.l ld durruqsasho.

durruqsasho m.f.dh eeg durruqso. ld durruq-sad.

durruqso f.mg3 (-saday, -satay) Si itaal yari iyo jirro ka muuqato u socosho. 

duruf m.l (duruf/-fyo/-ruuf, m.dh) 1. ld duluf. Derin, jawaan, raar iwm oo duugoobay. 2. Jawaan maran. 

durug f.mg1 (-rkay, -rugtay; -rki) 1. Meel ka sikasho. 2. Meel ka fogaansho. ld duruq.

durugsan f.mg4 (-naa, -nayd) 1. Wax la durkiyey ahaansho. 2. Wax fogaaday ahaansho. ld durjisan, duruqsan. 

durugsanaan m.f.dh eeg durugsan. ld durjisnaan, durjisnaansho,durugsanaansho.

durugsanaansho m.l/dh ld durugsanaan.

durugsasho m.f.dh eeg durugso. ld durjisad, durjisasho, durugsad, durugsi, duruqsad,

durugsi m.l ld durugsasho.

durugso f.g3 (-saday, -satay) Wax meel yaal sikisasho. 

duruq f.mg1 (-rqay, -ruqday; -rqi) ld durug.

duruqsad m.l ld durugsasho. 

duruqsan f.mg4 (-naa, -nayd) ld durugsan.

duruqsanaan m.dh ld durugsanaan. 

duruqsanaansho m.l/dh ld durugsanaan. 

duruqsasho m.dh ld durugsasho.

duruqsi m.l ld durugsasho. 

duruqso f.mg3 (-saday, -satay) ld durugso. 

duruuf m.dh.w 1. ld duruufo. Xaalad lagu suganyahay. 2. eeg duruf. 

duruufo m.l ld duruuf (1).

duruus m.dh.w eeg dersi. 

duryamid m.dh ld guryamid. 

duryan¹ m.l ld guryan¹. 

duryan² f.mg1 (-amay, -antay; -ami) ld guryan².

duryid m.f.dh eeg duri². 

dus f.mg1 (-say, -stay) 1. Ka d.: wax ciriiri ah dhex marid. 2. Ka d.: wax ka hoos bixid. 

dusaa m.l Cuddaar. 

dusi f.mg2 (-iyay, -isay) Ka d.: wax, wax kale dhex tararsiin. 

dusid m.f.dh eeg dus. 

dusin m.f.dh eeg dusi. 

dusmee f.mg2 (-meeyay, -meysay) Ka d.: kayn iwm dhuundhuumasho ku dhex marid. 

dusmeyn m.f.dh eeg dusmee. 

duub¹ m.l (-bab, m.l) 1. Maro yar oo si gaar ah madaxa loogu xirto. 2. D. ah: xirmo tubaako, dhis, gaarso iwm ah. 

duub² f.g1 (-bay, -btay) Xoolo si loo kaxeeya meel isugu keenid. 

duub³ f.g/mg1 (-bay,-btay) 1. (f.g) Dermo, maro, xarig iwm dhowr jeer isku-dulwareejin. 2. (f.g) Nabar gaarso ku marid. 3. Cid boqrid. 4. Cajalad, hadal, hees, iwm ku sajalid. 5. (f.g) Xoolo si ay u dheereeyaan u kaxayn. 6. (f.g) Xoolo jihaday u socdeen ka leexin. 7. (f.mg) Isk u d.: qof ku dhegid. 

duuban¹ f.mg1 (-bmay, -bantay; -bmi) 1. Wax duubmay noqosho. 2. Isku d.: wax midaysan noqosho. 

duuban² f.mg4 (-bnaa, -bnayd) 1. Derin iwm wax la duubay ahaansho. 2. Nabar wax gaarso lagu maray ahaansho. 3. Cajalad wax hadal lagu duubay ahaansho. 4. Isku d.: wax midaysan ahaansho. 

duubashi m.dh Derin weyn oo duuban oo cusub. 

duubasho m.f.dh eeg duubo. 

duubcad m.dh Askaartii soomaaliyeed oo Talyaanigu u qortay inay 1935 kala qaybgalaan dagaalkii Amxaarada. 

duubduub¹ m.l ld duudduubid.

duubduub² f.g1 (-bay, -btay) ld duudduub².

duubduuban¹ f.mg1 (-bmay, -bantay; -bmi)ld duudduuban¹.

duubduuban² f.mg4 (-naa, -nayd) ld duudduuban.

duubduubid m.dh ld dudduubid.

duubduubmid m.dh ld duudduubmid.

duubduubnaan m.dh ld duudduubnaan.

duubduubnaansho m.l/dh ld duudduubnaan.

duubi m.l (-iyo, m.dh) 1. Lafta shanshada iyo hilibkeeda oo goonni loo gooyey. 2. Nin tol boqorraday. 3. Galoolid; ku marid. 

duubid¹ m.f.dh 1. eeg duub². 2. eeg duub³. ld duubis.

duubid² m.dh Marka meseggada ama galleyda sabuul ka yeelan rabto. 

duubis m.dh ld duubid¹.

duubmid m.f.dh eeg duuban¹. 

duubnaan m.f.dh eeg duuban². ld duub-naansho.

duubnaansho m.l/dh ld duubnaan.

duubo f.g3 (-btay, -batay) 1. Wax fidsan laalaabasho. 2. Nabar gaarso ku duubasho. 3. Qof boqor ka dhigasho. 4. Duub madaxa ku xirasho. 5. Indho maro ku xirasho. 6. Maro guntasho. 

dųud m.dh 1. Dhir badan oo waaweyn oo xoonsan; toon; kayn. 2. Qof odayga uu ku abtirsanayo aan wax badan ka tirsan. 3. Reer; qabiil. 

duud¹ m.l (-dad, m.l) 1. Dhabar. 2. Meel dhulka ka sarreysa oo labada dhan dooxooyin ama togag ka xigan. 

duud² m.l (-dad, m.l) Biyo yar oo weel biyood salkiisa ku jira. ld duuddo.

duud³ m.dh Buuro xiriira, sanaag. 

duud-dhadhaabeed m.l (-dyo, m.dh) (jool.) Duud bataax ama dhadhaab ah oo in yar ka hooseeya badda ama wabiga dushiisa, oo khatar ku ah bad maaxidda. 

duuddo m.dh ld duud².

duudduub¹ m.l ld duudduubid.

duudduub² f.g1 (-bay, -btay) 1. Dhawr jeer isku duubid; isku laablaabid; canyayuubid; haryuubid. 2. Guudmarid. ld duubduub².

duudduuban¹ f.mg1 (-bmay, -bantay; -bmi)Wax duudduub yeeshay noqosho. ld duubduuban¹.

duudduuban² f.mg4 (-bnaa, -bnayd) Wax duudduub yeeshay ahaansho. ld duubduuban².

duudduubid m.f.dh eeg duudduub². ld duubduub¹, duubduubid, duudduub¹.

duudduubmid m.f.dh eeg duudduuban¹. ld duubduubmid.

duudduubnaan m.f.dh eeg duudduuban². ld duubduubnaan, duubduubnaansho, duudduubnaansho.

duudduubnaansho m.l/dh ld duudduubnaan.

duudduur¹ m.l 1. Qarinta wax la qariyo. 2. Si kooban oo hadal loo sheego. 3. Laalaabanka maro iwm yeeshaan. 

duudduur² f.g1 (-ray, -rtay) 1. Maro iwm laalaab u yeelid. 2. Wax runtooda qarin. 3. Hadal si kooban u sheegid. 

duudgal m.l ld duudgelid.

duudgaloobid m.dh eeg duudgalow². ld duudgalow¹, duurgalow¹, duurgaloobid.

duudgalow¹ m.l ld duurgaloobid.

duudgalow² f.mg1 (-oobay, -owday; -oobi) Badow noqosho (qof). ld duurgalow².

duud-garaac¹ m.l ld dhabar-garaac¹.

duud-garaac² f.g1 (-cay, -cday) ld dhabar-garaac².

duud-garaacasho m.dh ld dhabar-garaacasho.

duud-garaacid m.dh ld dhabar-garaacid. 

duud-garaaco f.g3 (-cday, -catay) ld dhabar-garaaco.

duudgelid m.dh Duudgaloobidda. ld duudgal. 

duudi f.g2 (-iyay, -isay) 1. Weel biyo yar oo salkiisa ku haray ka shubid. 2. Lafo heen ka bixin. 

duudin m.f.dh eeg duudi. ld duudis.

duudis m.l ld duudin.

duudlo'aad m.l Geedka gallayda ama meseggadu inta uusan alamada yeelan. 

duud-oogeed m.l (jool.) Oogo dhadhaab shiileed ah, inta badan ufuq ahaan, wuxuu samaysmaa marka magma soo herdiyo laba lakab oo dhadhaab lakabeed dhexdood oo halkaa ku qaboobo kuna adkaado; qaradiidu waxay gaadhi kartaa xoogaa sentimitirro ah ama dhowr boqol mitir, laakiin ufuqiisu inta badan wuu ka weynyahay marka la barbardhigo qaradiisa. 

duudsad m.l ld duudsasho.

duudsasho m.f.dh eeg duudso. ld duudsad, duudsi.

duudseef m.l Rati aan kurus lahayn. 

duudsi¹ m.l Xaq ama gar qof leeyahay oo la seejiyo. 

duudsi² m.l ld duudsasho.

duudsi³ f.lg1 (-iyay, -iday; -iyi) Xaq qof lahaa seejin. ld duudsii.

duudsii f.lg2 (-iiyay, -iisay) ld duudsi³.

duudsiin m.dh ld duudsiyid.

duudsiyid m.dh eeg duudsi³. ld duudsin.

duudso f.g3 (-saday, -satay) 1. Ilmo duud ku xambaarasho. 2. Biyo yar oo weel salkiisa ku jira ka shubasho. 

duuf¹ m.l 1. Hilib la nacay. 2. ld duufid.

dųuf¹ m.l 1. Xaaraan; baqti; wax xun. 2. ld dįif. 3. ld dųufid.

duuf² f.mg1 (-fay, -ftay) Ku d.: cid si loola dagaallamo ku boodid. 

dųuf² f.mg1 (-fay, -ftay) Ka soo d.: soo farabbaxsasho (dagaal); weyrax. 

duufaan m.l/dh (-nno, m.dh) Dabayl xoog leh, roob wadata oo waxyeello dhulka gaarsiisa. 

duufaan-kulaalay m.l (-nno ..., m.dh) (juqr.) Gobol cadaadis hoose leh, dhulkeedu wuu yar yahay, laakiin waxay leedahay duufaan xoog leh, oo ka soo bilaabma gobollada kullalayda, runtii, waxay la mid tahay godan, laakiin way yartahay aadna way u xoog badantahay. 

duufaan-onkodle m.l (-nno ..., m.dh) (fiis.) Duufaan maayado hawo sare oo xooggan leh, oo sameeya daruuro kumuloonimbas ah oo aad u kobocsan, oo leh dhibco aad u waaweyn, oo yeelan kara baraf dhagax ah, kolkaa danab qulqulka sameysmaa bhaliyo hillaacyo, iyo onkod ka dhashay fididda                                              hawada kulka badan e hilaaca darteed. 

duufid m.f.dh eeg duuf². ld duuf¹ (2).

dųufid m.f.dh eeg dųuf². ld dųuuf¹ (3).

duuflaal¹ m.l (-llo, m.dh) 1. Nin aan wax tashiilan. 2. Nin aan shaqayste ahayn. 

duuflaal² f.mg1 (-aalay, -aashay) Sabool noqosho (cid). 

duuflaalad m.dh (-do, m.l) 1. Naag aan wax tashiilan. 2. Naag aan shaqaysato ahayn. 

duuflaalid m.f.dh eeg duuflaal². 

duuflaalnimo m.dh Duuflaal ahaansho. 

duufsad m.l ld duufsasho.

dųufsad m.l ld dįifsasho.

duufsamid m.f.dh eeg duufsan¹. 

duufsan¹ f.mg1 (-amay, -antay; -ami) Wax la duufsaday noqosho. 

duufsan² f.mg4 (-naa, -nayd) Wax la duufsaday ahaansho. 

duufsanaan m.f.dh eeg duufsan². ld duufsanaansho.

duufsanaansho m.l/dh ld duufsanaan.

duufsasho m.f.dh eeg duufso. ld duufsad, duufsi.

dųufsasho m.dh ld dįifsasho.

duufsi m.l ld duufsasho.

dųufsi m.l ld dįifsasho.

duufso f.g3 (-saday, -satay) Cid fal xun in ay samayso u hor kicid. 

dųufso f.mg3 (-saday, -satay) ld dįifso.

duug¹ m.l Wax muddo badan lagu dhaq-mayey. 

duug² m.l (taar.) (qadiim) Waxay tilmaamaysa waayadii hore, xilliyadii Masaaridii hore, Giriiga, iyo Roomaanka. 

duug³ m.dh 1. Xoolaha la qalo marka qof dhinto; axan; qoriqaad. 2. ld duugid.

duug4 f.g1 (-gay, -gtay) 1. Wax xabaalid. 2. Qof muruqyadu xanuunayaan u daliigid. 3. Harag iwm jilcin. 4. Geellisid. 

duugan¹ f.mg1 (-gmay, -gantay; -gmi) Wax la xabaalay noqosho. 

duugan² f.mg4 (-gnaa, -gnayd) Wax la xabaalay ahaansho. 

duugid m.f.dh eeg duug³. ld duug² (2), duugis.

duugis m.dh ld duugid. 

duugkufaar m.l (-rro, m.dh) Hanti weyn oo ka kooban badanaa dahab iwm oo ummado hore looga haray. 

duugmid m.f.dh eeg duugan¹. 

duugmo m.dh 1. Daliigidda qof muruqyadu xanuunayaan la daliigo. 2. Jilcinta harag la jilciyo, iyada oo la daliigayo. 

duugnaan m.f.dh eeg duugan². ld duug-naansho.

duugnaansho m.l/dh ld duugnaan. 

duugoobid m.f.dh eeg duugow². ld duugow¹.

duugow¹ m.l ld dugoobid.

duugow² f.mg1 (-oobay, -owday; -oobi) Duug noqosho (wax). 

duuh f.a I tus! 

duul¹ m.l (baay.) Heer loo isticmaalo kala soocidda noolayaasha, kaas oo ka kooban tiro sinjiyaddoodu ay isku egyihiin ama ay isku dhawyihiin. 

dųul¹ m.l (-lal, m.l) 1. Dad aad u badan oo aan la aqoon. 2. Jinni. 

duul² f.mg1 (-uulay, -uushay) 1. Diyaarad, shimbir iwm hawada dhexdeeda marid. 2. Diyaarad iwm ku safrid. 

dųul² f.mg1 (-uulay, -uushay) Dad badan in ay dagaal qaadaan u bixid. 

duulaa m.l Halaq halis ah, boodda dheer oo madow. 

dųulal m.l/dh ld dųul¹ (2).

duulduul¹ m.l 1. Fudayd iyo wax ka fiirsasho la'aan cidi ku sifoowdo. 2. ld duulduulid.

duulduul² f.mg1 (-uulay, -uushay) Fudayd iyo wax ka fiirsasho la'aan ku kicid. 

duulduulid m.f.dh eeg duulduul². ld duulduul¹ (2).

duule m.l (-layaal, m.l/dh) Qof dhibaato badan, dhallin yar. 

dųule m.l (-layaal, m.l/dh) Col; qof dųulaya. 

duuli f.g2 (-iyay, -isay) Diyaarad iwm hawada dhexdeeda ku wadid.

dųuli f.g2 (-iyay, -isay) Col dagaal u hoggaamin.

duulid m.f.dh eeg duul². ld duulis.

dųulid m.f.dh eeg dųul². ld dųulis.

duulin m.f.dh eeg duuli. 

dųulin m.f.dh eeg dųuli. 

duulis m.dh ld duulid.

dųulis m.dh ld dųulid.

duuliye m.l (-yayaal, m.l/dh) Qof diyaaradaha wada. 

dųuliye m.l (-yayaal, m.l/dh) Taliye. 

dųullaan m.l 1. ld dųullan, dųullimaad. Aadidda col dagaal aado. 2. D. ah: col in ay dagaal qaadaan u socda. 

dųullan m.l ld dųullaan (1).

duullimaad m.l Ku socoshada diyaarad, shimbir iwm hawada ku dhex socdaan. 

dųullimaad m.l ld dųullaan (1).

duumadhawr¹ m.l.kh D. ah: qof sugaya dhimashada qof uu dhaxalkiisa leeyahay. 

duumadhawr² m.dh 1. Gabar yar, oo aan weli qaan gaarin oo xigsiisan loo siiyay nin walaasheed ka dhimatay. 2. Koox caafimaad ah oo la dagaallanta cudurka kaneecada. 

duumo m.dh (daaw.) Cudur qandho qabow iyo kulayl isugu jirta leh oo dadku ka qaadaan kaneecada nooceeda dheddig. 

duun m.l D.kayga, d.kaaga iwm: laftayda, laftaada iwm. 

duunkiyeel m.l Qof madax adag oo aan talada dadka raacin ee sidii uu doono yeela. 

duunyo m.dh 1. Hanti, maal. 2. Bahaayin. 

duur m.l 1. Meel geedo badan oo jiq ah leh, oo aan cidi degganayn. 2. D.gal: duudgaloobidda (qof). 3. (-rar, m.l) Nooc cawska ka mid ah oo aad u dhaadheer, oo hawdka ka baxa xooluhuna cunaan. 

duurgal m.l 1. Neef aan xoolaha raacin. 2. ld duurgelid. Qof ehelkiisa ka carara. 3. Hanti ajuuro ahaan loo siiyo dadka dhirta wax ku daweeya. 4. ld duurgelid.

duurgaloobid m.dh ld duudgaloobid. 

duurgalow¹ m.l ld duudgaloobid.

duurgalow² f.mg1 (-oobay, -owday; -oobi) ld duudgalow².

duurgelid m.dh Diididda ruux diido in uu ehelkiisa la noolaado. ld duurgal (2). 

duurjoog m.dh 1. ldcidla'joog. Nafleyda inta duurka ku nool ee dadka nacfiga u leh. 2. Dhammaan xaywaanka aan ladhaqan (saynis). 
 
duurxul¹ m.l 1. Hadal sarbeeb ah oo cid loo jeediyo. 2. ld duurxul.

duurxul² f.mg1 (-ulay, -ushay) U d.: hadal sarbeeb ah cid u jeedin. 

duurxulid m.f.dh eeg duurxul². ld duurxul¹ (2).

duw f.g/mg1 (-uway, -uday; f.a: du') 1. (f.g) Wax leexin. 2. (f.g) Cid wax tusid. 3. (f.mg)Ku d.: wax meeshii lala rabay ku toosin; aadsiin; ku leexin. 4. (f.mg) Isku d./isu d.: wax isku dubbarrid. 

duwali m.l 1. Wax dawladaha adduunka oo dhan u dhexeeya. 2. ld dowli 1 (2).

duwan f.mg4 (-naa, -nayd) 1. Ka d.: wax la duway ahaansho. 2. Kala d.: wax, wax kale aan la nooc ahayn ahaansho. 

duwanaan m.f.dh eeg duwan. ld duwanaansho. 

duwanaansho m.l/dh eeg duwanow. ld duwanaan.

duwanow f.mg3 (-naaday, -nnatay) Ka d.: wax aan wax kale la nooc ahayn noqosho. 

duwasho m.f.dh eeg duwo. 

duwid m.f.dh eeg duw. 

duwo f.g3 (-uday/-uwaday, -uwatay) Wax leexsasho (cid). 

dux¹ m.dh Dufan, dheef, shux. 

dux² m.l (-yo, m.dh) (baay.) Koox iskudhis oorgaanika ah oo laga helo noolayasha kuwaas oo aan ku milmin biyaha haseyeeshee ku milma milayaasha oorgaanikada sida koloorofoom, baasiin iwm. 

dux³ f.mg1 (-xay, -xday) Laf iwm dufan dibadda u soo saarid. 

dux-foosfeyt m.l (-tyo, m.dh) (kiim.) Dux ay ku jirto koox foosfeyt oo qayb muhiim ka ah molikiyuulka. Waxa laga soo dhiraan dhirriyey gilisarool ku dhegsan laba asiidh duxeed, koox foosfeyt iyo beys naytaroojiin. D. f.ku waa waxyaabaha ugu muhiimsan ee ay ka samaysanyihiin xuubabka unuggu. 

duxi¹ m.dh ld dixi.

duxi² f.g2 (-xiyay, -xisay) Laf iwm dux ka dhalin. 

duxid m.f.dh eeg dux³. 

duxin m.f.dh eeg duxi². ld duxis.

duxis m.l ld duxin.

duxsad m.l ld duxsasho.

duxsasho m.f.dh eeg duxso. ld duxsad, duxsi.

duxsi m.l ld duxsasho.

duxso f.mg3 (-saday, -satay) Laf iwm dux ka miirasho. 


